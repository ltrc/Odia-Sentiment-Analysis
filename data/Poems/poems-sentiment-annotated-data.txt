text	label
ଆଉ ପଛକୁ ଦେଖନି ଆଉ ଏଥର ପଛକୁ ଦେଖନି ‘ ହୋ ’ ସଙ୍ଗାତ ! ଡଗଡଗ କରି ଚାଲ , ଆଗକୁ , ଆହୁରି ଆଗକୁ ଏଇ ଉଦୁଉଦିଆ ଦିପହରବେଳେ ଏମିତି ଛିଡାହେଲେ , ଶୁଖି କଳା ପଡିଯିବ ‘ ହୋ ’ ସଙ୍ଗାତ ! ପାରୁଛ ଯଦି ବଡ଼ ପାହୁଣ୍ଡ ପକେଇ ଚାଲ ଆଗକୁ , ଆହୁରି ଆଗକୁ । କିଞ୍ଚିତ ବିଳମ୍ବରେ ଯଦି ତାଗିଦ୍ କରୁନ ନିଜକୁ ତେବେ ଛାଇ ଦେଖି ଟିକେ ବସିଯାଅ ଗପପେଡିରୁ କିଛି ଗପ କାଢି ପରଷି ପାର ଯଦିବେଶୀଛାଇ ଲୋଭରେ କାହାର ଗହଳ କେଶର ଅନ୍ଧାରରେ ଶୋଇ ଯିବାର ଇଚ୍ଛା , ତେବେ ଖସେଇ ଦେଇ ପାର ପାଦ କେଉଁ ଏକ ଯୁବତୀରପିଚ୍ଛିଳ ପ୍ରେମର ସନ୍ତସନ୍ତିଆ ରାସ୍ତାରେ । ହେଲେ ବେଶୀ ସମୟ ରହିବନି ‘ ହୋ ’ ସଙ୍ଗାତ ! ସେଇ କୁସୁମଗନ୍ଧାର ବାସ୍ନାରେ କୁଆଡେ ଅଛି ସ୍ଥିରବିଷ ମୃତ୍ୟୁ ଆସି ନପାରେ , କିନ୍ତୁ ଭୁଲି ଯାଇ ପାର ଗନ୍ତବ୍ୟ ତେଣୁ ଦେଖିକରି ‘ ହୋ ’ ସଙ୍ଗାତ ! ବେଳଦେଖି ଧଡ୍‌କକିନା ଉଠିପଡ଼ିବ ବଡ଼ ପାହୁଣ୍ଡ ପକେଇ ଚାଲିବ , ଆଗକୁ ଆହୁରି ଆଗକୁ ।	1
ଜଗା ହାତେ ରହୁ ପଘା କାଳିଆ ଠାକୁର ନହୁଅ ନିଷ୍ଠୁର ଧର ନିଜ ହାତେ ପଘା ଅନ୍ୟାୟ ଅନିତି ବଢ଼େ ନିତି ନିତି ଦୟାବହି ରଖ ନିଘା ନବ କଳେବର ହେଲାଣି କେବର ଏବେ କଣ ଅଛ ଛୁଆ ? ବଢ଼େ ନିତି ପାପ ପ୍ରକୃତୀର କୋପ ଧର୍ମଠୁଁ ହୁଏ ଆଗୁଆ ସଂସାର ତୁମର ହୁଏ ନାରଖାର ନିଦରେ କି ଗଲ ଶୋଇ ? ଅନନ୍ତ ଶୟନ ସମୟ ଏ ନୁହେଁ ଉଠିଯାଅ ଦୁଇ ଭାଇ ଅନ୍ନ ଦାତା ଯିଏ ଅନ୍ନ କଷ୍ଟ ସହେ ପରିବାର ପାଏ ଦୁଃଖ ଚୌଷଠି ପଉଟି କିଏ ଦେବ କୁହ ? ଚାଷୀ ହୋଇଲେ ବିମୁଖ ପୋକରା ଚାଉଳ ଅନ୍ନ ଲାଗି ହୁଏ ଜାଣି କି ହେଉନି ସ୍ୱାଦ ? ଚାଷୀକୂଳ ମଲେ ଛପନ ଭୋଗରେ କିଏ ଭରିବ ସୁଆଦ ? ସ୍ୱଚ୍ଛ ଭାରତର ଯୋଜନା ସୁନ୍ଦର ଶ୍ରୀ ’ ନାହିଁ ଶ୍ରୀମନ୍ଦିରେ ନିତିକ୍ରାନ୍ତି ସହ ଖେଳ ଖେଳାଯାଏ ଲୁଚିଛ କେଉଁ କନ୍ଦରେ ? ଭକତ ହୃଦୟେ ଭରି ଯାଏ କୋହେ ଆଖି କରେ ଛଳଛଳ ପାଚକ ପୂଜକ ଦଇତା ସେବକ ଦେଖାନ୍ତି ବାହୁର ବଳ ପ୍ରକୃତି ମାଆ ବି କଷିଲାଣି ଚାବି ତାପମାତ୍ରା ରଖି ଉଚ୍ଚା ମହାନଦୀ ପାଣି ଶୁଖି ଆସିଲାଣି ଭୂମି ଜଳ ସ୍ତର ନିଚ୍ଚା ଲଘୁଚାପ ବିନା ବର୍ଷା ହେବା ମନା କିଏ କରିଛି ନିୟମ ? କୀଟନାଶକରେ କୀଟ ମରୁନାହିଁ ମଣିଷ ଭେଟୁଛି ଯମ ବିଭିନ୍ନ ପ୍ରକାର ରୋଗ ପୋକ ଆସି ଚାଷୀକୁ କରେ ହତାଶ ଆତ୍ମହତ୍ୟା ଭଳି ନିଷ୍ପତି ନିଅନ୍ତି ମୋହ ମାୟା କରି ଶେଷ ଗଣ ବଳାତ୍କାର ଗଣ ଆତ୍ମହତ୍ୟା ନଥିଲା ଆମ ରାଇଜେ ନୂଆ ନୂଆ ସବୁ ଅଘଟଣ ଘଟି ଅସମ୍ଭବ କୃତୀ ସାଜେ ଅଙ୍ଗ , ବଙ୍ଗ ଆଉ କଳିଙ୍ଗ ମଧ୍ୟରେ କଳିଙ୍ଗ ଥିଲା ଉନ୍ନତ କଳାରେ ଉତ୍କର୍ଷ ହେବାରୁ ଉତ୍କଳ ନାମଟି ଥିଲା ବିଖ୍ୟାତ ଭୁଲିଲେ କେମିତି ପୁର୍ବ ପୁରୁଷର ସ୍ୱାଭିମାନ ଭରା ଗାଥା ଇତିହାସ ଦେଖି ଲାଗୁଛି ସରମ ନଇଁ ଯାଏ ସବୁ ମଥା ନୁହେଁ କିବା ଆମ୍ଭେ ତାଙ୍କର ଦାୟାଦ କାହିଁ ଗଲା ତେଜ ବଳ ? ଅସହାୟ ଆଜି ଓଡ଼ିଆ ଜାତିଟି ପାଉନାହିଁ ଥଳକୂଳ ଆମ ନିଜ ଭାଷା ପାଇଁ ଆମେ ନିଜେ ବସି କରୁ ହରତାଳ ବର୍ଷବର୍ଷ ଧରି ଲଢ଼ିଲେ ବି ସୁଧା ମିଳୁନି କିଛି ସୁଫଳ ଓଡ଼ିଆ ମାଧ୍ୟମ ବିଦ୍ୟାଳୟ ଦେଖି ହୁଏ ପୁର୍ବ ଅନୁମାନ ଯାହାକିଛି ଅଛି ଆଜିର ଦିନରେ ଦିନୁ ଦିନ ହୁଏ କ୍ଷୀଣ ଯୁଗ କେଇଟାରେ ତାଲା ଝୁଲୁଥିବ ବୁଢ଼ିବ ଓଡ଼ିଆ ଭାଷା ସ୍ୱାଭିମାନ ପୋଡ଼ି ପାଉଁଶ ହୋଇବ ହେବା ସବୁ ଲୋକ ହସା ବେଳ ଥାଉଁ ବନ୍ଧ ବାନ୍ଧ ହେ ଓଡ଼ିଆ ଉଠ ନକରିକି ମଠ ମଧୁ ଗୋପବନ୍ଧୁ ସତେ କି ଆସିବେ ପଢ଼ାଇବେ ନିତି ପାଠ ? ସାତ ହଜାରରୁ ଉର୍ଦ୍ଧ ବିଶ୍ୱ ଭାଷା ଦୁଇଶ ’ ଗଲାଣି ଡ଼ୁବି ଓଡ଼ିଆ କି ଦିନେ ନିଶ୍ଚିହ୍ନ ହୋଇବ ? ଛନକା ପଶୁଚି ଭାବି ସବୁ ଶୋଇଗଲେ ଅସମ୍ଭବ ନୁହେଁ ମାତ୍ର କେଇ ଦଶନ୍ଧିରେ ଓଡ଼ିଆ ମାଧ୍ୟମ ବିଦ୍ୟାଳୟ ଲୋପ ହେବ ଆମ ଓଡ଼ିଶାରେ ସମସ୍ତେ ଇଂରାଜୀ ମାଧ୍ୟମ ପଢ଼ିବେ ଲୋକାଚାର ଧର୍ମ ଭୁଲି ଗଡ଼ ଏକ୍ସକିଉଜ୍ କହିକି କାଳିଆ ଚାରିପଟେ ଯିବେ ବୁଲି ବଡ଼ପଣେ ତୋର କଳଙ୍କ ଲାଗିବ ଭଗତ ପାଇଲେ ଦଗା କାଳିଆ ଠାକୁର ନହୁଅ ନିଷ୍ଠୁର ଧର ନିଜ ହାତେ ପଘା	0
ଦୁଖେ ଦେଉଥିସି ହସି ଘର କରିଥିବୁ ସଂସାର୍ ଭିତରେ ପଥର ପଡଲେ ସହେବୁ ଜୀବନ ଟା ପରେ ସୁଖଦୁଖେ ଭରା ଦୁହେଁକେ ନିଜର ଭାବବୁ । ସୁଖ ବେଲାକେ ସଭେଁ ସାଙ୍ଗସାଏଥ୍ ଦୁଖେ କରିଦେସନ୍ ପର ଦୁଖର ରଗଡା ଗାଉଥିସି ସିଏ ନିଜେ ଯେ ଏକଲା ନିଜର । ଦୁଖର ବୋଝଟା ଲେସି ହେଇଥିସି ଆଏଁଖ ଦେଉଥିସି କହି ମନର ଭିତର ଦୁଖର ଗୁମକା ଲହେ ନ ଯାଉଥିସି ବହି । ସହେବା ଲୋକକେ କହେମାଁ ଧଏନ୍ ସତେ କାଏଁ ସେ ସୁଖବାସୀ ହେନତା ମୁନୁଷ ସେ ଜଗତ ଜିତା ଦୁଖେ ବି ଦେଉଥିସି ହସି । ।	1
ଅନୂଢ଼ା ଆଶଙ୍କା ସମ୍ପର୍କ ଯେତେ ତା ’ ର ଜନ୍ମ ରୁ ଯୌବନ ଯାଏ ବନ୍ଧନ ର ଶୃଙ୍ଖଳ ଆଉ ମାୟା ର କାୟା ବିସ୍ତାର ଛାଡ଼ିଚାଲେ ଆଜି କେଉଁ ଅମଡ଼ା ବାଟରେ କାହା ପାଇଁ ବିଶ୍ୱାସ ଟିକିଏ କୁ ଆଶାବାଡି କରି , ନୂଆ ଏକ ସରହଦ , ନୂଆ ଏକ ଜୀବନ ଖୋଜିବାର ଦୁର୍ବାର ସ୍ୱପ୍ନ ରେ ସେ ’ ବିଭୋର । ଜାଣେନା ସେ କିପରି ଜୀବନ ପ୍ରୀତି ର ଗୋଲାପ ଫୁଟେ ସେଠି ଅବା କଣ୍ଟା ଫୁଟି କ୍ଷତାକ୍ତ ହୁଏ ମନ ନିମିଷେକରେ ସୁଖ ଲହଡି ଭାଙ୍ଗେ ଅବା ଦିଗ ବିଦିଗ ବ୍ୟାପି ଦୁଃଖ ର ପାହାଡ଼ । ସଂସାର ର ଚଳନ୍ତି ନିୟମ ରେ ବଦଳି ଯାଏ ଋତୁ , ଏଠି ବଦଳି ଯାଏ ସମ୍ପର୍କ ର ମାନେ , ଆପଣା ର କେହି ପର କରିଯାଏ କେବେ କିଏ ପୁଣି ହେଇଯାଏ ନିଶ୍ୱାସ ଭଳି ଏକାନ୍ତ ନିଜର ସ୍ୱପ୍ନ ଠାରୁ ବାସ୍ତବତା ର ଅବଧି କେଜାଣି ଏଠି କେତେ ଦୂର ଦୂର ଦିଗବଳୟ ଭଳି ଅସୀମ ଅବା ହାତ ପାଆନ୍ତା କେଉଁ ମୁଠାଏ ମହକ ଭଳି ଅତି ଆପଣ ର , ଏକାନ୍ତ ନିଜର … .	0
ମୁଠା ମୁଠା ଟଙ୍କା ଥିଲା ମୋ ପାଖରେ… ମୁଠା ମୁଠା ଟଙ୍କା ଥିଲା ମୋ ପାଖରେ… ଧନ ନ ଥିଲା । ନରମ ନରମ ଗଦି ପଡିଥିଲା ମୋ ଶୋଇବା ଘରେ… ନିଦ ନ ଥିଲା । ଅନେକ ଲୋକଙ୍କର ସଂପର୍କ ଥିଲା ମୋ ସାଥେ… ବନ୍ଧୁତା ନ ଥିଲା । ନାନାଦି ବ୍ୟଞ୍ଜନ ରନ୍ଧାଥିଲା ମୋ ପାଇଁ… ଭୋକ ନ ଥିଲା । ବିଶାଳ ପ୍ରାସାଦ ଥିଲା ମୋର ରହିବାକୁ… ଖାଲି ପଡିଥିଲା । ସମସ୍ତେ ହାତ ଯୋଡୁଥିଲେ ମୋତେ… ସମ୍ମାନ ନ ଥିଲା । ବଞ୍ଚିବାକୁ ଶରୀରଟିଏ ଥିଲା ମୋ ପାଖରେ… ଆତ୍ମା ନ ଥିଲା । ଅସରନ୍ତି ଜ୍ଞାନର ଭଣ୍ଡାର ଥିଲା ମୋ ପାଶେ… ଉପଯୋଗ ନ ଥିଲା । ତାରାରେ ସୁସଜ୍ଜିତ ଥିଲା ନୀଳ ଆକାଶଟା… ଜହ୍ନ ନ ଥିଲା । ଶାନ୍ତ ସ୍ନିଗ୍ଧ ଶୀତଳ ଥିଲା ବାତାବରଣ… ମାଦକତା ନ ଥିଲା । ସବୁକିଛି ସାଇତି ହୋଇଥିଲା ସ୍ମୃତିର ଗନ୍ତାଘରେ… କିଛି ମନେ ନ ଥିଲା । ଆକର୍ଷଣୀୟ ଲାଗୁଥିଲା ପୂଜା ମଣ୍ଡପଟି… ଦେବୀ ପ୍ରତିମା ନ ଥିଲା । ବଞ୍ଚିବାକୁ ବାକିଥିଲା ଅନେକ ବୟସ… ଯୌବନ ନ ଥିଲା । ଚାଲିବାକୁ ବାକିଥିଲା ଆହୁରି ଅନେକ ଦୂର… ରାସ୍ତା ନ ଥିଲା । ଘୋଟିଥିଲା ଆକାଶରେ କଳାହାଣ୍ଡିଆ ମେଘ… ବର୍ଷା ନ ଥିଲା । ଛାତି ଫାଟି ପଡୁଥିଲା ଦୁଃଖରେ… କୋହ ନ ଥିଲା । ଆନନ୍ଦରେ ଗଦ୍ ଗଦ୍ ହେଉଥିଲା ମନଟା… ହସ ନ ଥିଲା । ଇଚ୍ଛାଥିଲା କାଟିବାକୁ ଆଉ କିଛି ମୁହୂର୍ତ୍ତ… ସମୟ ନ ଥିଲା । ବଦଳେଇବାକୁ ଥିଲା ବହୁତ କୁଅଭ୍ୟାସ… ମାନସିକତା ନ ଥିଲା । ଇଚ୍ଛାଥିଲା ଆଉ ଟିକେ ଭଲ ପାଇବାକୁ… ପ୍ରେମ ନ ଥିଲା । ଦେଖିବାକୁ ବାକିଥିଲା ଅନେକ ସ୍ୱପ୍ନ… ନିଦ ନ ଥିଲା । ରାତି ବାକିଥିଲା ମୋ ପାଖରେ ଆହୁରି ଅନେକ… ସ୍ୱପ୍ନ ନ ଥିଲା । ବହୁତ କିଛି ଇଚ୍ଛାଥିଲା ଲେଖିବାକୁ… ଶବ୍ଦ ନ ଥିଲା ।	0
ପ୍ରେମମୟ ପୃଥିବୀ ସାରା ପୃଥିବୀରେ ଅସଂଖ୍ୟ ଫୁଲ ଫୁଟିଯାଏ । ଧରିତ୍ରୀର ଧୂସର ଛାତିଟା ସବୁଜିମାରେ ଭରିଯାଏ , ମଝି ଆକାଶରେ ସୂରୂଜ ସ୍ଥିର ହୋଇଯାଏ , ପାହାଡ ଫାଙ୍କରେ ଜହ୍ନ ଲୁଚି ଦେଖୁଥାଏ , ତାରାଙ୍କ ରୋଷଣୀରେ ନୀଳ ଆକାଶଟା ସଜେଇ ହୋଇଥାଏ , ସାରା ବାୟୁମଣ୍ଡଳ ଅପୂର୍ବ ମହକରେ ମହକିଯାଉଥାଏ , ଚଢେଇମାନଙ୍କର କିଚିରିମିଚିରି ସଂଗୀତ ଲାଗୁଥାଏ , ମନ୍ଦ ମନ୍ଦ ମଳୟ ପବନ ବହୁଥାଏ , ସମୟ ବି ଟିକେ ଧିମେଇ ଯାଇଥାଏ , ଆଖିରେ ଆଖିଏ ସ୍ୱପ୍ନ ନେଇ ସେ ଠିଆ ହୋଇଥାଏ , ହାତରେ ଲାଲ୍ ଗୋଲାପଟେ ହାତରେ ଧରି ମୁଁ ତା ପାଖକୁ ଯାଏ , ଛାତିରେ ଛାତିଏ ପ୍ରଶ୍ନ ନେଇ ପ୍ରେମ ନିବେଦନ କରିଦିଏ , ସେ ଟିକେ ଲାଜେଇଯାଏ , ଫୁଲଟିକୁ ମୋ ହାତରୁ ନେଇ ଦୌଡି ଚାଲିଯାଏ , ଟିକେ ରହି ବୁଲି ଚାହିଁଦେଇ ଅଳ୍ପ ହସିଦିଏ , ଅପୂର୍ବ ଆନନ୍ଦରେ ମୋ ହୃତପିଣ୍ଡ ଭରିଯାଏ , ମୋ ପ୍ରଶ୍ନର ଉତ୍ତର ମୋତେ ମିଳିଯାଏ , ପୁରା ଦୁନିଆଟା ପ୍ରେମମୟ ଲାଗୁଥାଏ , ସାରା ପୃଥିବୀରେ ଅସଂଖ୍ୟ ଫୁଲ ଫୁଟିଯାଏ ।	1
ଜୀବନର ଜିଜୀବିଷା ବିଦ୍ୟାର୍ଥୀଙ୍କ ମୁଣ୍ଡରେ ପରୀକ୍ଷାର ଲୌହ ଶିକୁଳି ବାନ୍ଧି ଆଉ କେତେ ଦିନ ? ଏ ଦେଶରେ ବଡ଼ଦାଣ୍ଡେ ଟାଣି ଚାଲିଥିବ , ସ୍ୱାର୍ଥ - କୈନ୍ଦ୍ରିକ ଶିକ୍ଷା ବ୍ୟବସ୍ଥାର ନନ୍ଦିଘୋଷ ରଥ । ଆଉ କେତେ ଦିନ ? କେତେ ଦିନ ? କୋମଳମତି ବିଦ୍ୟାର୍ଥୀର ନିଷ୍ପାପ ଛାତିରେ , ପରୀକ୍ଷାର . . . ମନମିଟର ଖଞ୍ଜି , ମାପି ଚାଲିଥିବ ଚାକିରି ସର୍ବସ୍ୱ , . . . ଗୁଣାତ୍ମକ ଶିକ୍ଷା ବ୍ୟବସ୍ଥାର ଦକ୍ଷତା , ଦୃଢ଼ତ ଆଉ ବୌଦ୍ଧିକତା । । ଆଉ କେତେ ଦିନ ? ଶିକ୍ଷାକୁ ବସ୍ତୁବାଦୀ ଚେତନାର ଶକ୍ତି ସାମର୍ଥରେ ରଙ୍ଗାଇ , ମଜାଇ ପରୀକ୍ଷାର ଜୁଆ ଖେଳେ . . . ବାଜି ଲଗାଇ , ଜିତାପଟ ମାରି ସୃଷ୍ଟି କରିଚାଲିଥିବ , ଟପର୍ ପରେ ଟପର୍ ବନିଯାଉଥିବା ଶୋଷକ , ଭକ୍ଷକ , ଠକ , ଟାଉଟର ଶାସକ - ପ୍ରଶାସକ , ଇଞ୍ଜିନିୟର୍ - ଡାକ୍ତର ଆଉ ବଡ଼ ବଡ଼ ଅଫିସର ପୁଣି ପୁଞ୍ଜିବାଦୀ - ଶିଳ୍ପପତି ଗଣ । ପରୀକ୍ଷା ପରେ ପରୀକ୍ଷାର ଯେତେ ଶିଡ଼ି ଚଢ଼ିଲେ ବି ବାପଧନ କେବେ , ଛୁଇଁ ପାରିବନି ଶିକ୍ଷାର ବିଶ୍ୱରୂପ । ଯେଉଁଠି ଜୀବନଟା . . . ପାଲଟି ଯାଏ ଅହରହ ଖାଲି ପରୀକ୍ଷା ଆଉ ପରୀକ୍ଷାମୟତାର ବିଶ୍ୱବ୍ରହ୍ମାଣ୍ଡ , କୋଉ ଶିକ୍ଷା କ ’ ଣ ଛୁଇଁ ପାରିବ ନିରନ୍ନ , ବୁଭୁକ୍ଷୁ ଆଉ ଦଳିତ ନିସ୍ପେଷିତ ନିପୀଡ଼ିତ ଦୀନ ଦରିଦ୍ର ଭଳି ଈଶ୍ୱରଙ୍କ ଜୀବନର ଜିଜୀବିଷା !	0
ନିର୍ବିବାଦ ତୁମେ ତ ପାକଲା ଚୂଳ ରଖିଛ ଗୋଛାଏ ଅଥଚ ମୁଁ କହରା ଚୂଳ କେରାଏ ରଖିଛି ବୋଲି , ତୁମ ଦିହ ସହୁନି । ଧୋବ ଫରଫର ପାକଲା ଚୂଳ ତବ ସମ୍ପୂର୍ଣ୍ଣ ହୁଗୁଳା ହୋଇ ଯାଇଥିବ ଜୀବାଣୁ ଜନ୍ମୁଥିବ ତ ମଥା ତୁମ ବିବର୍ଣ୍ଣ ଦୃଶ୍ୟ ହେଉଥିବ । ଆଉ ଏ କହରା କେରାକ କଞ୍ଚା ଜରଜର ଶକତ ଚୂଳ ମୂଳ ତା ଟାଣ କାହିଁକି ଭାବୁଛ ତାହାକୁ କାମ ( । ) ଆଜିକାଲି ପରା ଏହି ଶୋଭନ । ତୁମେ ସେହି ପାକଲା ଚୂଳଗୁଡ଼ାକୁ କଳା ରଙ୍ଗରେ ରଙ୍ଗଉ ଥା ’ ଯେତେବେଳେ ମୁଣ୍ଡରେ ଘା ’ ହେବ ଚକ୍ଷୁର ଶକ୍ତି କମିଯିବ ନିଃଶ୍ୱାସ - ପ୍ରଶ୍ୱାସରେ ଫୁସ୍‌ଫୁସ୍ ଆକ୍ରାନ୍ତ ହୋଇବ ସେତେବେଳେ ଏମିତି ପସ୍ତେଇବ ନେଡ଼ି ତେଲ କହୁଣିକୁ ବୋହି ଯାଇଥିବ । ମୁଁ କିନ୍ତୁ ଏହି କହରା ଚୂଳରେ ତେଲ ନ ହେଲେ ବି ଏତେ ଶୀଘ୍ର ପାଚିବ ନାହିଁ ବିକୃତ ରୂପରେ ନାଚିବ ନାହିଁ । ଆଉ ଏବେ କଥା ଉଠଉଛି - ତୁମ ଆମ ନିର୍ବିବାଦର ପ୍ରସଙ୍ଗ , ହଉ . . . ସମାଧାନର କଥା କହୁଛ ତ ! ନିର୍ମଳ - ସ୍ୱଚ୍ଛଳ ଭାବୁଛ ତ । ତେବେ ଆସ , ସଭିଁଙ୍କୁ କରିଦେବା ଲଣ୍ଡା ଚନ୍ଦନ - ସିନ୍ଦୂର ଶୋଭା ପାଇବ ମଥାରେ ଓଁକାର ଉଚ୍ଚାରଣ ହେବ ମଠରେ ତୁମ ବିଲେଇମାନଙ୍କୁ ମୋ ବାଘ . . . ଆଲିଙ୍ଗନ କରିବ କୋଳରେ ।	0
ଚିତ୍ରକର ପ୍ରେୟସୀର ଛବି ଆଙ୍କୁଆଙ୍କୁ କାଟି ଦେଲଇ ତା ’ ଅଙ୍ଗ ପ୍ରତ୍ୟଙ୍ଗ ଲମ୍ୱାଲମ୍ୱା କଳାକେଶ , ଖଣ୍ଡାଧାର ନାକ ରକ୍ତ ଅଜାଡ଼ି ପଡ଼ିଲା ବୁନ୍ଦାବୁନ୍ଦା - ସଦ୍ୟ ତାଜା ଲାଲ ରକ୍ତ ଭିଜିଗଲା ଚଟାଣ ଚତ୍ୱର । ସକାଳର ଆଲବମ୍ ଫୁଲର ବଗିଚା ଘାସର କାର୍ପେଟ ଉପରେ ଗାଢ଼ ଅଳତାର ରଙ୍ଗ ଭିଜାଭିଜା - ଏ କାର ପାଦଚିହ୍ନ ଆହା ! ମନେହେଲା ନାଗୁଣି କି ଘାଇଲା ବାଘୁଣୀ ବିବର୍ଣ୍ଣ ଆକାଶ ତଳେ ପ୍ରିୟାର ଓଢ଼ଣା , ମନେ ହେଲା ମୃତ୍ୟୁର ପାପୁଲି ମୁଠାକୁ ଧୋକ୍କା ଦେଇ ମୁଁ ଆସିଛି ପଛରେ ଧାଉଁଚି ସେ ତ ବାଲିରେ ବାଲିରେ ପଡ଼ି ଉଠି କାଳର ଲହର ପରସ୍ତ ପରସ୍ତ ଢେଉ ସାମୁଦ୍ରିକ ସ୍ରୋତ ପରି ଛୁଇଁବାକୁ ଚେତନା ଓ ବାଲିର ସହର । ସେ ସମୁଦ୍ର ସମୁଦ୍ର କି ସେ ବାଲି ବାଲି ନୁହେଁ ସେ ରକ୍ତ ମନର ବରଂ ସେ ଛବି ସମୟ ଆଙ୍କିଚି । ପ୍ରେୟସୀର ଛବି କିମ୍ୱା ରଙ୍ଗ ତୂଳିକୁ ଥୁ ଥୁ ଫିଙ୍ଗି ଦେଲେ ଘଉଡ଼େଇ ଦେଲେ ଘଉଡ଼େଇ ଦେଲେ ରାତ୍ରି ଦୁଃସ୍ୱପ୍ନ ସବୁକୁ । ସାତ ପ୍ରସ୍ତ ବାନ୍ଧି କିମ୍ୱା ସାତ ସମୁଦ୍ର ସେପାରେ ସେ ପୁଣି ଲେଉଟି ଆସେ ସହସ୍ର ଉର୍ମିରେ ଚକ୍ଷୁର ସାମ୍ନାକୁ ।	0
ଉଦ୍ଦଣ୍ଡୀ ଝୁଅ ଝୁଅକୁ ଗଛ ଚଢ଼ିବା ମନା , ନଈ ପହଁରିବା ମନା ଦୁମ୍‌ଦୁମ୍ ଚାଲିବା ମନା ଠୋସ୍ , ଠୋସ୍ କଥା କହିବା ବି ମନା ମାଆର ସବୁ ଆକଟର ସୀମା ନାଲି ଆଖି , ରାଣ ଦୁହାଇକୁ ବାରମ୍ୱାର ଅତିକ୍ରମ କରେ ଝୁଅ ସେଇଥି ପାଇଁ ତ ଗାଁରେ ହୁରି ପଡ଼େ ଉଦ୍ଦଣ୍ଡୀ ଝୁଅ । ସାଁଠଣା ଶିଖେନା ବୋଲି ମାଆ ଗରଗର ସକାଳରୁ ସଞ୍ଜ ଅଣ୍ଡିରୀ , ରଣଚଣ୍ଡୀ ଗୁଣ ପାଇଁ ଗାଁ ମାଇପିଙ୍କ ଫୁସ୍ ଫୁସ୍ କଥା ମେଲିଯାଏ ଏ ଗାଁରୁ ଅନ୍ୟ ଗାଁ ତୁଠ । ଉଦ୍ଦଣ୍ଡୀ ଝୁଅ ଗୁଲି ଖେଳେ , ଡାବଳ ବି ଖେଳେ କମ୍ ବୟସୀ ଟୋକାଙ୍କ ମେଳରେ ଧାପିରେ ଶୁଶୁରି ମାରିବା ନାଗର ଟୋକାଏ ବାଟବଣା ହୁଅନ୍ତି ଆପଣା ଛାଏଁ ସିଏ ରାସ୍ତାରେ ଗଲେ ଗାଁ ଝୁଏ ମୁହଁ ମୋଡ଼ନ୍ତି - ତା ’ ଛାଇ ପଡ଼ିଲେ । ଉଦ୍ଦଣ୍ଡୀ ଝୁଅ ସବୁଠି ଥାଏ ଷଣ୍ଢ ଲଢ଼େଇରେ ଉସ୍କାନି ଦିଏ ଦନ୍ତା ମାଙ୍କଡ଼ ଦଳକୁ ସାରାଦିନ ଖେଦୁଥାଏ ଧୁ ’ - ଧୁ ’ - ଖରାବେଳ କଟିଯାଏ ତା ’ ର ବର ଓହଳ ଦୋଳିରେ । ଏ ଝୁଅକୁ ଦେଖିବାକୁ ଆସି ବରପକ୍ଷ ଫେରି ଯାଆନ୍ତି ଗାଁ ମୁଣ୍ଡରୁ ରବିଶୁଦ୍ଧି ଶୁଝିଲାନି ଅନେକ ଦିନ ଏଇ ସନ ଯୋଗକୁ ଘର ମିଳିଲା ବର ମିଳିଲା ଉଦ୍ଦଣ୍ଡୀ ଝୁଅକୁ । ଗାଁ ନୋକେ କଥା ହେଲେ ସଂସାର ଭାସିଗଲା ସାହାଣୀ ପୁଅର ଆଉ ଥୋକେ କୁହାକୁହି ହେଲେ ବଞ୍ଚିଗଲା ମାଈଚିଆ ସାହାଣୀ ପୁଅଟା । ଶାଶୁର ଫଅଁ , ଶଶୁରର ଚିତ୍କାର ଏବଂ ଯାଆ , ନଣନ୍ଦର ଟାଇଁ ଟାଇଁ କଥା ନିଆଁରେ ପାଣି ଭଳି ଥପ୍ କରି ନିଭିଗଲା ଉଦ୍ଦଣ୍ଡୀ ଝୁଅର ଆଖିତରାଟିରେ । ମାଛିକୁ ମ ’ ନ କହୁଥିବା ମକରାଇ ଝୁଅ ବାଆ ବାସି ଗାଁକୁ ଫେରିଲା - ଶାଶୁଘର ଲୋକେ ଉଲୁଗୁଣା ଦେଲେ ଝୁଅଟା ଆଲୁରୀ , ବାଲୁରୀ ପାଦକୁ ନିଘା କରି ବାଟ ଚାଲୁଥିବା ସତିଆନା ଝୁଅ ଅପବାଦ ନେଲା , କଥାର ଫେର କାଢ଼ିବାରୁ ଜଣାଗଲା ଦବା , ନବାରେ ସାମାନ୍ୟ ଉଣାଥିଲା । ସବୁ ଦେଇ ନେଇ ଝୁଅକୁ ଘର ଦେଲେ ବି କିଏ ତୁଠ ପଥର ସାଜି ସଂସାର ବାନ୍ଧେ ତ କିଏ ପଥରତଳିଆ ଘାସ ପରି ଜୀବନକୁ ପାଳେ କେହି କେହି ନହୁଲୀ ବୟସରେ ଜୀବନଟା ହାରେ - କିଏ କେମିତି ମରଣ ଯନ୍ତାରେ ହିଁ ମରେ ! ଦେଖାଯାଉ , ଉଦ୍ଦଣ୍ଡୀ ଝୁଅର କପାଳରେ କ ’ ଣ ଅଛି ସିଏ ତ ନିଜ ଇଚ୍ଛାର ଈଶ୍ୱରୀ ।	0
ଆତ୍ମକାହାଣୀ ମୁଁ ପ୍ରକୃତି , ସୃଷ୍ଟି , ଧରିତ୍ରୀ ଈଶ୍ୱର ଅଭିପ୍ରେତ ଧରିବାକୁ ଧରା । ପବନର ଆବଶ୍ୟକତା ଆକାଶର ବ୍ୟାପ୍ତି ସାଗରର ଗଭୀରତା ମାଟିର ସହନଶୀଳତା ଓ ଅଗ୍ନିର ତେଜ ମୁଁ । ମୁଁ ହିଁ ରଙ୍ଗ ମାଖେ ସାରା ସଂସାରରେ ମୋ ପ୍ରେମର ରଙ୍ଗରେ । କେତେବେଳେ ଗର୍ଭ ଯନ୍ତ୍ରଣା ସହେ ଜନ୍ମ ଦିଏ ତାକୁ କେବେ ତା ’ ବାଳୁତପଣର ଦୁଷ୍ଟାମିକୁ ଫ୍ରକ୍ କୁଞ୍ଚରେ ଲୁଚେଇ ହୁଏ ଭଉଣୀ ତା ’ ଆଖିରେ ମାଖିଦିଏ ସ୍ୱପ୍ନର ଅଞ୍ଜନ ଛାତିରେ ଶୁଭେ ହୋଇ ମଧୁର ଗୁଞ୍ଜନ ମୁଁ ଯେବେ ପ୍ରେମିକା ହୁଏ । ତା ’ ର ସବୁ ଅଭାବ ମେଣ୍ଟାଏ ସହଧର୍ମିଣୀ ହୋଇ ବନ୍ଧୁଟିଏ ହୋଇ ତା ’ ହାତ ଧରି ଚାଲେ ପାରି କରିଦେବାକୁ କଣ୍ଟକିତ ଓ ବନ୍ଧୁର ରାସ୍ତା । ହେଲେ ମୋ କାହାଣୀ ସରେନି ଏଠି । ସବୁବେଳେ ମୁଁ ଅପେକ୍ଷାରେ ଥାଏ କେବେ ସେ ମୋତେ ଠେଲିଦେବ ଶୃଙ୍ଗରୁ ଭୂମିକୁ କେବେ ମୋତେ ଲଗେଇବ ବାଜିରେ କେବେ ମୋ ପବିତ୍ରତାର ପରୀକ୍ଷା ନେବ ଲେଲିହାନ ଅଗ୍ନିରେ କେବେ ମୋତେ ସଜେଇବ ଲକ୍ଷ୍ୟହୀରା କି ଅମ୍ରାପଲ୍ଲୀ କରି କେବେ ମୋତେ ଜନ୍ମ ହେଲା କ୍ଷଣି ମାରିବ ତ କେବେ ମାରିବ ଅନର କିଲିଂରେ କେବେ ମୋତେ ପୂଜିବ ଦେବୀ କରି ତ କେବେ ବଳି ଚଢ଼େଇବ କାମନାର ଅଗ୍ନିରେ ଆଉ କେବେ କହିବ ନର୍କର ଦ୍ୱାର ଅବା ସ୍ୱର୍ଗର ଠିକଣା ।	1
ଘର ସେ ଘରେ କ ’ ଣ ଅଛି ଦୁଃଖ ବ୍ୟତୀତ ! ସେ ଘରଟା ତ ଅଭାବମୟ ! ମେଞ୍ଚା ମେଞ୍ଚା ଦୁଃଖ ସବୁ ସମସ୍ତଙ୍କ ଚେହେରାରେ ରଙ୍ଗ ପରି ଲାଗି ରହିଛି । ଭଙ୍ଗା କାନ୍ଥ ସତେ ଯେମିତି ମଣିଷର ମଣିଷପଣିଆକୁ ଗିଳିଯିବ । ଭୋକିଲା ପେଟର ଆର୍ତ୍ତ ଚିତ୍କାର ଫଟା କାନ୍ଥରେ ପିଟି ହୋଇ ଫେରି ଯାଉଛି । ମାଟିହାଣ୍ଡି କେତେଖଣ୍ଡ ସହିତ ଚୁଲି ଓ ହାଣ୍ଡିଶାଳର ସମ୍ପର୍କ । ଛତୁ ଫୁଟା ଚାଳ ବାଟେ ବର୍ଷା ପାଣି ଥପ ଥପ ଝରି ପଡ଼େ , ବାପ ଅଜା ଅମଳର ଫାଙ୍କା ଅମାରରେ ଏବେ ବି ସଞ୍ଜବତୀ ଜଳେ ସନ୍ଧ୍ୟାରେ । ସମସ୍ତଙ୍କ ଆଖିରେ ଆଖିଏ ଆଖିଏ ସ୍ୱପ୍ନ ଅଥଚ ରଙ୍ଗହୀନ ସତ ହେବାର ବିଶ୍ୱାସରେ ଫୁଟି ଉଠିଛନ୍ତି । ଅଭାବ ଓ ଯନ୍ତ୍ରଣାର ଗାଢ଼ ଛିଟା ସବୁ ଛିଟିକି ପଡ଼ିଛି ଏଣେ ତେଣେ । ଖାଲି ନାହିଁ ନାହିଁର ଘର ଖଣ୍ଡେ ସେ କିଛି ବି ନାହିଁ , କେଉଁଠି ବି ନାହିଁ ଅଭାବ ଯନ୍ତ୍ରଣା ବ୍ୟତୀତ !	0
ଝିଅ ଘିଅ କେଉଁ ବିଚିତ୍ର ନୀତିରେ କେଉଁମାନେ ବାନ୍ଧିଦେଲେ ନାରୀର ଜୀବନ କିଛି କିଛି ଶବ୍ଦ ସଂଯୋଗରେ ଲେଖା ହେଲା ବିନାଶ୍ରୟେ ନ ବର୍ତ୍ତନ୍ତି କବିତା ବନିତା ଲତା । ପୁଣି ଦୁହିଁତା ଦୁଇକୂଳକୁ ହିତା ଅବା ଦୁଇ କୂଳକୁ ପିତା କିଏ କହେ ଝିଅ ଘିଅ ଉଠାଇ ଦିଅ , ନ ହେଲେ ଆଖିରୁ ବୋହିବ ଲୁହ , ସବୁ ଶବ୍ଦ ଆଉ ଅପଶବ୍ଦ ଯେତେ ଝିଅ ପାଇଁ ଲେଖା , କଥା କଥାକେ ଆଟୋପ , ଯେତେ ପଢୁଛି ତ ପଢୁ ଆକାଶରେ ଉଡୁଛି ତ ଉଡୁ ସମୁଦ୍ରରେ ବୁଡୁଛି ତ ବୁଡୁ ରାଷ୍ଟ୍ରମୁଖ୍ୟ ଅବା ମୁଖ୍ୟ ଅଧିକାରୀ ଯନ୍ତ୍ରୀ ଅବା ମନ୍ତ୍ରୀ ହେଉଛି ତ ହେଉ , କ ’ ଣ ହେଲା , ଆମ ହୁଣ୍ଡା ପୁଅର କେଉଁ ଗୁଣ ସାଙ୍ଗେ ସରି କୁହ ତ ଝିଅ ଅଣ୍ଡିରୀ ପୁଅ ଲଣ୍ଡି ମାଇକିନା ଝିଅ ଗଣ୍ଡି କେଡ଼େ ଶାଣଦିଅ କଥା ଦୁଇପଦ , ବାସ୍ ଉଜାଡ଼ି ଦିଏ ମାନ ଆଉ ମହତ ନାରୀର । ତା ’ ହାତ ଗଢ଼ା , ସମାଜକୁ ଧିକ୍‌କାର କରେ ବାରମ୍ୱାର ପ୍ରଶ୍ନ କରେ , ବିନା ନାରୀରେ , ସୃଷ୍ଟି ହୋଇ ପାରିବକି ଅବା ମୂଲ୍ୟ ପାଇପାରିବକି ପୁରୁଷ ସମାଜ ! ? !	0
ସଚ୍ଚିବଙ୍କ ବଦଳି ପରେ - ଆମ ଗାଁ ସ୍କୁଲ ଲମ୍ୱା ନିଶ୍ୱାସରେ ଧଇଁ ସଇଁ ହେଉଥିବା ଆମ ବିଦ୍ୟାଳୟ ଝାମା ମାରି ଆଉଜି ଯାଇଛି କାନ୍ଥକୁ ଖପଖପ ହେଇ ବିନ୍ଧୁଥିବା ବଥରୁ ବୋଇ ଯାଉଚି ଗଣ୍ଡପୁଜ - ଗୋଟେ ଯନ୍ତ୍ରଣା ଝାଳରେ ଉଷୁମୁଳିଆ ଗନ୍ଧାଉଥିବା ସ୍କୁଲ୍ ୟୁନିଫର୍ମ – ଛତି ମାରିଲାଣି ଆଲଣାରେ ପକ୍ଷାଘାତରେ ପୀଡ଼ିତ ରଙ୍ଗୀନ୍ ପୋଷାକସବୁ ବେଶ ଫୁର୍ତ୍ତି ଫାଜିଲାମି ଆମ ସାର୍‌ମାନଙ୍କ ଦେହରେ ଆଖିରୁ ହଜିଯାଇଥିବା ନିଦରେ ଏବେ ଘୁଙ୍ଗୁଡ଼ି ମାରୁଚି ସ୍କୁଲ୍ ଛାତ ପାନଖିଆ ପାଟିରୁ ବୋଇପଡୁଚି ଖିଲି ଖିଲି ହସ - ଗୋଟେ ପ୍ରତିଶୋଧ । ଅଦିନିଆ ଝଡ଼ପରେ ଫସ୍ କିନି ଲିଭିଯାଇଚି ଚୁଲି - ମଧ୍ୟାହ୍ନ ଭୋଜନ ପୋକବିନ୍ଧା ଜାଇର କଣାସବୁକୁ ବୁଜି ଦେଇଚି ପଞ୍ଚାୟତ ଇଲେକ୍ସନ୍ ଗୋଟେ ଟର୍‌ନାଡ଼ୋରେ ଭାସିଯାଇଚି ସ୍କୁଲ୍ ଉପସ୍ଥାନ ଫୁଲର ଫଗୁଣ ମହ ମହ ବାସ୍ନା ସ୍କୁଲ୍ ଲତା - ଷଣ୍ଢମାନଙ୍କ କୁସ୍ତିକସରତ , ଧୂଳି ଧୂଆଁରେ ନସରପସର ଅବୋଧ ବାଳକ - ସର୍ବଶିକ୍ଷା ଅଭିଯାନ । ବନ୍ୟା ଛାଡ଼ିଲା ପରେ - ଖୋଲା ମେଲା ଦିଶୁଥିବା ନଈ କଟମଟ କରି କୋରଡ଼ ଆଖିରେ ଅନେଇଛନ୍ତି ଅତଡ଼ା - ବିରୋଧି ଦଳ ଦୀର୍ଘ ଦିନ ପରେ ଉଭେଇ ଗଲା ହାଡ଼ସନ୍ଧିର ପରାସ ଗୋଟେ କସରତ - ଗୋଟେ ଟେନସନ୍ । ଶିକ୍ଷାସଚ୍ଚିବଙ୍କ ବଦଳି ଖବରରେ ଫୁଟିଲା ଢ଼ୋ ’ ଢ଼ୋ ’ ଗଡ଼ମା ମଠ ମନ୍ଦିର ଫୁଲି ଉଠିଲା ଫୁଲରେ ଧୂପ ଦୀପରେ ମହକି ଉଠିଲା ଦିବାଲି ଉଭେଇଗଲା ଗୋଟେ ଅନ୍ଧାର - ଅମାବାସ୍ୟା - ଆତଙ୍କ ଇତିହାସର ଭଗ୍ନ ଇମାରତକୁ ଉଦ୍ଧାର କରିବାବେଳେ ପାଦକୁ ମଜଭୁତ କରି ଠିଆ କରେଇବା ବେଳେ ଗୋଟେ ଅଜଣା ଆଶଙ୍କାରେ ଖସିପଡ଼ିବା ଭୟରେ - ଭୂମିକମ୍ପରେ ଭୁଷୁଡ଼ି ପଡ଼ିଲା - ସ୍ୱପ୍ନ - ସରକାର - ସର୍ବଶିକ୍ଷା ଅଭିଯାନ ଲୋକମାନଙ୍କ ଆସ୍ଥା - ଆଶ୍ୱାସନା ଧସିଗଲା ଗଣତନ୍ତ୍ର - ଗଣବିଚାର ଏବେ ଆମ ଗାଁ ସ୍କୁଲ୍ ଠିଆ ହେଇଚି ଶୂନ୍ୟ ମୂଳୁଦୁଆରେ ଶୂନ୍ୟ ଘର - ଶୂନ୍ୟ ଭବିଷ୍ୟତ !	0
ହାତୀ ଖାଇଗଲା ପାଚିଲା ଧାନ ଆସ ଟୁନାମୁନା ହାତୀ ଦେଖିବ ପରା । ଝୁଲରେ ହାତୀ ଝୁଲ୍ ଆମ ପାଚିଲା ଧାନ ଖାଇ ଫୁଲ୍ । ପାଚିଲା ଧାନ କ୍ଷେତରେ ଦଳଦଳ ହାତୀଙ୍କ ମେଲଣ ହାତୀଖୁରା ତଳେ ଦଲି ହୋଇଯାଉଚି ସ୍ୱପ୍ନ ହାତୀ ଗୋଡ଼ାଉଥିବା ଲୋକେ ସ୍ୱର୍ଗକୁ ଗଲେଣି ହରିବୋଲ ! ଏ ହାତୀ କଥା ତମେ ଜାଣକି ଭାଇ ! ଝାଡ଼ଖଣ୍ଡ କି ଶିମିଳିପାଳର ନୁହେଁ ଆସିଛି ନଅଙ୍କ ଦୁର୍ଭିକ୍ଷରୁ । ତା ’ କଳା ମଚମଚ ଶୁଣ୍ଢରେ ଲୁଣ୍ଠନର ଆଭିଜାତ୍ୟ ଜମିଦାରୀ ମନ ତା ’ ର ଖାଇଯିବ ପାଚିଲା ଧାନ । ହାତୀ ଭୋକ ନ ଲମ୍ୱି ଆସୁ ଘରଯାଏଁ ବନ୍ଧା ପଡ଼ିବ ବାହାମୁକୁଟ କୂଳ ଗୋବିନ୍ଦ ଦାଦନ ଯିବ ଗାଆଁ ଛାଡ଼ି କେତେ ବର୍ଷର ହିସାବ ବାକି ଅଛି ସୁଧ ବାବଦକୁ ମାଗିବ ପୁଅର କଟାମୁଣ୍ଡ ନାତିଟୋକାର ନିର୍ମଳ କଲିଜା କୁଳବଧୂର କୃଶକଟୀରେ ଗୁଡ଼େଇ ହେବ ତା ’ ତତଲା ଶୁଣ୍ଢ । ନଅଙ୍କରୁ ଫେରିଛି ସେ ଜମିଦାରଙ୍କ ହାତୀ ଘରର କବାଟ କିଳ ମା ’ ମାନେ ହାତ ଖାଇଯାଉ ପଛେ ପାଚିଲା ଧାନକ୍ଷେତ ! ଆଉ ହଜିବନି ତୋ ମୁଦିଲୋ ’ ବୋଉ ଧାନ ଅମାରରେ । ନାନୀଲୋ ତୁ ଠାକୁରାଣୀ ହୋଇଯା ’ ତୋ ସବାରି କାନ୍ଧେଇବା ଲୋକ ମଲେ ହାତୀ ଚକଟାରେ ହାତୀ ଖାଇଗଲା ପାଚିଲା ଧାନଲୋ ବୋଉ ! ଆସ ଟୁନାମୁନା ହାତୀକୁ ନେଇ ରଚନା ଲେଖିବ ଫି ’ ସନ ଖୁଦୁରୁକୁଣୀ ପୂଜୁଥିବା ନାନୀ ପାଇଁ ପ୍ରାର୍ଥନା କରିବା ।	0
ପର୍ଯ୍ୟଟନ ଜେଜ ହେ ଜେଜ କୁଆଡ଼େ ଯାଅ ନେବକି ମୋତେ ସାଥେ , ତମ ସହ ମୁଁ ବୁଲନ୍ତି ଗ୍ରାମ ସହର ବନ ପ୍ରାନ୍ତେ । । ଆମେ ଦି ’ ଜଣ ଯାଆନ୍ତେ ଚାଲି ମହୋଦଧିର କୂଳେ । ଦେଖନ୍ତେ କେତେ ଭକତ ଜନ , ଖାଆନ୍ତେ ଆମେ ଅଭଡ଼ା ଅନ୍ନ ହରଷ ମନେ ଅତି ଦର୍ଶନ କରି ଜଗତ ନାଥ ଚରଣେ ଭରି ଭକ୍ତି । । ତା ’ ପରେ ଆସି ଦେଖନ୍ତେ ଆମେ ସୂର୍ଯ୍ୟ ମନ୍ଦିର ଶୋଭା ନିହାଣ ମୁନେ ଗଢ଼ିଛି ଶିଳ୍ପୀ ଆହା କି ମନ ଲୋଭା ଚାରୁ ମଣ୍ଡିତ ତା ’ ମୁଖଶାଳା ପୂରୁବ କୀର୍ତ୍ତି ବିଭବ ମାଳା କଥା କହୁଛି କି ସେ ? ନିପୁଣ ଯା ’ ର କଳା କୌଶଳ ଚମକେ ସାରା ବିଶ୍ୱେ । । ଶିମିଳିପାଳ ଅଭୟାରଣ୍ୟ ଯାଆନ୍ତେ ଟିକେ ଆମେ ସୁଷମା ଦେଖି ଲାଗନ୍ତା ସତେ ଅଛ ସରଗ ଧାମେ । କନିକା ଖଣ୍ଡ ସୁନ୍ଦରୀ ବନ ଡାଙ୍ଗମାଳର କୁମ୍ଭୀରଗଣ , ଦେଖନ୍ତେ ଆମେ ବୁଲି ଗହୀର ମଥା ବାଲୁକା ଶଯ୍ୟା ଭୋକ ଶୋଷକୁ ଭୁଲି । । ନାବରେ ବସି ନିଅନ୍ତେ ମଜା ଚିଲିକା ନୀଳ ଜଳେ ଦେଖନ୍ତେ ଦେଶ ବିଦେଶ ପକ୍ଷୀ ଖେଳନ୍ତି ଦଳେ ଦଳେ । ମାମୁଁ ଭଣଜା ପାହାଡ଼ ପରେ ଜଟିଆନାସୀ ବୁଲନ୍ତେ ଥରେ ମୋ ପ୍ରିୟ କାଳିଜାଈ ଦର୍ଶନ ସାରି ଖାଆନ୍ତେ ଲଡୁ ଆଣନ୍ତେ ଆଈ ପାଇଁ । । ସେଇଠୁ ଆମେ ଆସନ୍ତେ ଫେରି ମୋ ମାମୁଁ ଘର ଗାଁ ଯେଉଁଠି ଛନ୍ତି ମୋ ମାମୁଁ ମାଇଁ ଠାକୁର ଆଈ ମା ’ ! ଦେଖିଲେ କେତେ ହୁଅନ୍ତେ ଖୁସି ମିଛରେ ଆମେ ଯାଆନ୍ତେ ଋଷି ଲାଗନ୍ତା ଭାରି ମଜା ଗେହ୍ଲେଇ ଆଈ ଆମକୁ ଖୁଆନ୍ତେ କ୍ଷୀରି ଗଜା । ।	1
ଭାଗ୍ୟର ଭାଗୀଦାର ନିହାତି ମାମୁଲି ଲାଗୁଥିବା ସମ୍ପର୍କଟି ନିଦା ଓ ରକ୍ତମିଶା ହୋଇଗଲା ପରେ ବିନିଦ୍ର ବିଶ୍ୱାସ ଛାଇ ହୋଇଥାଏ ଜଣା ନ ଥିଲା । ସମ୍ପର୍କର ସବୁ ମାଟି ଓଦା ହେଲା ଲୁହରେ ଲହୁରେ ବୀଜରୁ ବୃକ୍ଷ ହୋଇ କେନା ମେଲିଲା ମେଲିଗଲା ଡାଳପତ୍ର କଢ଼ଫୁଲ ସ୍ନେହମମତାର ରାଶିରାଶି ଫଳ ବି । ମୋର ବି ଲୋ କିଛି ସତ୍ତା ନ ଥିଲା ଆମର ଆମର ମିଠା ସ୍ୱର ଶୁଭୁଥିଲା ଧୀରେ ଧୀରେ ସାରସ୍ୱତ ଶାଶ୍ୱତ ପ୍ରେମର ମାୟାରେ ନିଜସ୍ୱ ସ୍ଥିତି ହଜିଗଲା । ହଜିଗଲା ପବନରେ ମିଶିଗଲେ କଥା କବିତାରେ ଗଢ଼ି ନେଲେ ହୃଦୟରେ ଅଭୁଲା ସିମ୍ପୋନି ଗହମ ନିଦରେ ଥିଲା ବେଳେ ଅବିଶ୍ୱାସ ପ୍ରତାରଣା ପରି କିଛି ମନ୍ଦ ମନ୍ଦ ବିଷ ବିଞ୍ଚୁଥିଲା । ଭାଗ୍ୟ ଭୋଗ୍ୟ ଭାବନାକୁ ଉତ୍ସର୍ଗିଦେଲା ପରେ ଶେଷହୀନ ଶୋଷରେ କଟାଳ ବଢ଼ିଲା , କେଉଁଦିନୁ ଚାବିଦିଆ ସିନ୍ଦୁକରୁ ଧୀରେ ସବୁ ହଜିଯାଉଥିଲା । ପାଟି ଫିଟିଲାନି ଭାଙ୍ଗିଯିବ , ସମ୍ପର୍କର ବନ୍ଧ ସହି ହେଲାନି ଅସତ୍ୟ କଉଶଳୀ ଶୋଷ । ଶେଷ ନ ଥାଏ ଶୋଷର ଜଣା ଥିଲା ବେଳେ ସାଥୀ ହୋଇ ଚାଲିବାର ପରିପୂର୍ଣ୍ଣ ନଈଟେ ରଖିଲା , ମିତପ୍ରାୟେ ବଞ୍ଚିବାର ସୁଖ କାକୁସ୍ତ ପରାସ୍ତ ହେଲା କେଉଁଦିନ ? ଅସହାୟ ପିଲାଟିଏ ପରି ମୋ ପଣତେ ମୁହଁ ଗେଞ୍ଜି ଚୁପ୍‌ଚାପ୍ ସବୁ ସହିନେଲା ।	0
ଯନ୍ତ୍ରଣା ହେ ମା… . . କିଛି ସମୟ ପରେ ଆରମ୍ଭ ହେବ ରକ୍ତ ପାତ ଗର୍ଭପାତ କୁନି କୁନି ଶରୀର ସହ ମଜବୁତ ସଶସ୍ତ୍ର ହାତ । । ଦୁଖ ନାହିଁ କାଟି ଦେଲେ ଖଣ୍ଡ ଖଣ୍ଡ କରି ମୋ ଶରୀର କୁ ଦୁଖ ତ ଏତିକି ମୋତେ କାଟିବା ଆଗରୁ ଚିରିବାକୁ ପଡେ ମା ତୋ ଦେହକୁ । । ଅସହ୍ୟ ଯନ୍ତ୍ରଣା ହେବ ସବୁ ସହିଜିବି ହେଲେ ତୁ ବି ପାଇବୁ ଯନ୍ତ୍ରଣା ମୁଁ ଭୁଲି କି ପାରିବି । । ହେ ଈଶ୍ୱର , ଆର ଜନ୍ମରେ ମା ଟିଏ ମୋତେ କର ଏହି ଯନ୍ତ୍ରଣା ର ଅନ୍ତ ନ ହେଉ ସହିବି ଯନ୍ତ୍ରଣା କନ୍ୟା ଶିଶୁ ପାଇଁ ଗର୍ଭପାତ ନୁହେଁ ( ପ୍ରସବ ) ଗର୍ଭ ବେଦନାର । ।	0
ଅସହାୟ ଏଠି ସମୟ ବି ଅସହାୟ . . ତାକୁ ବି ଧାଇଁବାକୁ ହୁଏ ନିର୍ଦ୍ଧଷ୍ଟ ଦିଗରେ ଜଳିଯାଉ ସଂସାର କି ଜରୁରୀ ଇସ୍ତାହାର ତାକୁ କିନ୍ତୁ ଧାଇଁବାକୁ ହେବ ଲକ୍ଷ୍ୟହୀନ ଲକ୍ଷ୍ୟ ପାଇଁ . . ! ତା ପାଇଁ ଜୀବନଟା ଖାଲି ଗୁଡେ ବେପରୁୱା ଦୌଡ । ପାଦରୁ ଯେତେ ରକ୍ତ ଝରୁ ଥକିବା ମନା . . ଯେତେ ବିକଳ ଚିତ୍କାର ସବୁଙ୍କୁ ଛାତିଚିରି ବାହାରିବାକୁ ବି କଟକଣା ! ସେ ଏମିତି ଚାଲିଛି ଧରି ସବୁ କାମ . . ସମୟ ତ ଧାଇଁବାର ଅନ୍ୟ ଏକ ନାମ ।	0
ବାଜି ରାଉତ କାଳରାତି ଆଜି ଭିଜୁଛି ବର୍ଷାରେ ଫୁଲି ଉଠେ ଆଜି ବ୍ରାହ୍ମଣୀ ତଟ । ପ୍ରଚଣ୍ଡ ଢେଉ ଗର୍ବେ ଉଲ୍ଲସିତ , ପ୍ରହରୀ ତା ’ ର ଆଜି ବାଜିରାଉତ । ବାରଶତ ସିଂହର ବୁଦ୍ଦୁ ତା ’ ର ବାରଶତ ସୂର୍ଯ୍ୟର ତା ’ ର ଶୌର୍ଯ୍ୟ , ବାରଶତ କୋଣାର୍କର ଧର୍ମପଦ ସେ , ବାର ବରଷର ବାଜି ରାଉତ । ଦେଶ ମାତୃକାର ଅଲିଅଳ ଧନ , କୋମଳ ହାତେ ତା ’ ଦମ୍ଭର କାତ , କର୍ମଧର୍ମର କୁରୁକ୍ଷେତ୍ରେ ଆଜି , ଅଭିମନ୍ୟୁ ସାଜେ ବାଜି ରାଉତ । ଗୋରା ଶାସକର ହୀନ ପ୍ରତାରଣା , ପ୍ରତାଡ଼ିତ ଆଜି ସାରା ମୂଲକ , ରଣ ଅଟେ ତା ’ ର ଜୀବନର ଋଣ , ରଚିଯିବ ଆଜି ମହାଭାରତ । ଫିରଙ୍ଗୀ ସୈନ୍ୟ ଚିତ୍କାର କଲା ନଦୀ ପାର କର ତୁଚ୍ଛ ବାଳକ , ସେ କି ଜାଣେ ଆଜି ତୁଠର ପ୍ରହରୀ , କଳିଙ୍ଗର ସୂତ ବାଜିରାଉତ । ପ୍ରହାର କଲା ସେ ନପୁଂସକ ସେନା , ରକ୍ତରେ ଲାଲ୍ . . . ବ୍ରାହ୍ମଣୀ ସ୍ରୋତ , ଲେଖିଗଲା ତା ’ ର ଜୀବନର ଗାଥା ବିଶ୍ୱ ଭୁବନରେ ବାଜି ରାଉତ । ।	1
ମେରିଏନ୍ ସାରାଦିନ , ସାରାରାତି ମେରିଏନ୍ ସମୁଦ୍ରରକୂଳର ଘୁଞ୍ଚି ଯାଉଥିବା ବାଲିର କଡ଼ରେ ଏମିତିକି ଛୋଟ ପିଲାମାନେ ପାଆନ୍ତି ଭଲ ମେରିଏନ୍‌କୁ ସମୁଦ୍ରକୂଳର ଘୁଞ୍ଚି ଯାଉଥିବା ବାଲିର କଡ଼ରେ । ସମୁଦ୍ର କୂଳରେ ଚାଲୁଥାଏ ଯେତେବେଳେ ଏକା ଉଡ଼ିବୁଲୁଥାନ୍ତି ଧଳାପକ୍ଷୀମାନେ ତା ’ ର ଚାରିପଟେ ଧାଇଯାଆନ୍ତି ଛୋଟମାଛମାନେ ପାଦ ଯାଏ ତା ’ ର ହୃଦୟରେ ତା ’ ର ଖାଲି ସ୍ନେହ ଆଉ ପ୍ରେମ କିନ୍ତୁ ମୁଁ ଏକ ହିଁ ଯୁବକ ଯିଏ ମେରିଏନ୍‌କୁ ଦେଇଅଛି ଚୁମା । ମେରିଏନ୍ ଓ ମେରିଏନ୍ କ ’ ଣ ପାଇଁ ତୁମେ ମୋତେ ହେଉ ନାହିଁ ବାହା ବାଉଁଶରେ ଆମେ ଏକ କୁଡ଼ିଆ କରିବା ଚାହାରେ ମିଶିଥିବ ବ୍ରାଣ୍ଡି ଛାଡ଼ି ଚାଲିଆସ ତୁମ ମୋଟି ମା ’ ର ଘର ସେ କେବେ ହଁ କହିବନି ଯଦି ତୁମର ମା ’ ଜାଣି ନଥିବ , କିନ୍ତୁ ଭାବି ନେବ ।	1
ଚାଲୁ ଚାଲୁ ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଦେଖୁଥିଲି ମୋ ପିଲା ଦିନକୁ , ଯେଉଁଠି ଥିଲା ମୋ ବାଲିଘର , କଣ୍ଢେଇ , ବାପାଙ୍କ ନାଲି ଆଖି ଆଉ ମା ’ ର ପଣତ କାନି । ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଦେଖୁଥିଲି ମୋ କିଶୋର ଜୀବନ କୁ , ଯେଉଁଠି ଥିଲା ମୋ ସ୍କୁଲ ଡ୍ରେସ , ସାରଙ୍କ ଛାଟ , ରିମଝିମ ବର୍ଷାର ମଜା ଆଉ ସାଙ୍ଗ ମାନଙ୍କ ଖେଳ । ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଦେଖୁଥିଲି ମୋ ଯୌବନକୁ , କଲେଜ ବଙ୍କ , ପାର୍କର ଖଟି , ପ୍ରେମିକାର କୋଳ , ବାତେରାମି ଆଉ ସିଗାରେଟ ପିଆ । ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଦେଖୁଥିଲି ମୋ ପୌଢ଼ ଅବସ୍ଥାକୁ , ଯେଉଁଠି ଥିଲା ଅଫିସ , ଫ୍ଲାଟର ଇ . ଏମ . ଆଇ . , ପିଲାଙ୍କ ସ୍କୁଲ ଫିସ ଆଉ ସ୍ତ୍ରୀ ର ଗହଣା । ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଦେଖୁଥିଲି ମୋ ରିଟାୟାର୍ଡ଼ ଜୀବନକୁ , ଯେଉଁଠି ଥିଲା ମୋ ପେନଶନ , ଘର ଆଗ ବଗିଚା . ସକାଳ ବୁଲା , ହସ କ୍ଲବ , ଚା ପିଆ ଆଉ ଏକୁଟିଆ ଜୀବନ । ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଦେଖୁଥିଲି ମୋ ବୃଦ୍ଧାବସ୍ଥାକୁ , ଯେଉଁଠି ଥିଲା ପୁଅର ରାଗ , ବୋହୁର ଗାଳି , ଘୋଷରା ଜୀବନ ଆଉ ମୃତ୍ୟୁ କୁ ଅପେକ୍ଷା । ଚାଲୁ ଚାଲୁ ମୁଁ ଝୁଣ୍ଟି ପଡିଲି , ଆଉ କିଛି ଦେଖିବାକୁ ଇଚ୍ଛା ନଥିଲା , ଇଚ୍ଛା ନଥିଲା ଉଠିବାକୁ , ଭଗବାନଙ୍କୁ ଧନ୍ୟବାଦ , ମୋତେ ହିଁ ଉଠେଇ ନେଲେ ।	1
ସତ - ମିଛ “ ନର ଦେହେ ନାରାୟଣ… . “ - ନିତିଦିନ ବୋଲ ଛୁଇଁଦେଲି ବୋଲି… , ତୁମେ ମାରା ହୋଇଗଲ ? ‎କାହିଁ ଗଲା ତୁମର ସେହି “ ବିବେକ - ଦର୍ପଣ ” ‎ମାଜି ଦେଖ - “ ଅଛୁଆଁ କିଏ ? ” : “ ମୁଁ ” ଅବା “ ନାରାୟଣ ” ! ଚାରି କାନ୍ଧୁ ମଡ଼ା ଡାକେ “ ରାମ ନାମ ସାର ” ‎ହେଲେ ଟୁଙ୍ଗୀ ଘରେ ପାଲଟିଛ ଜିଅନ୍ତା “ ମୁର୍ଦ୍ଦାର ” ଘଟେ ଘଟେ ପ୍ରଜ୍ଜ୍ବଳିତ ଦେବତ୍ୱର ଝୁଲ ‎ଖୋଲି ଦିଅ ହୃଦ - ଦ୍ୱାର , ଆଖି ତୁମ ଖୋଲ ‎ମିଛ କିଏ ? ସତ କିଏ ? ଦେଖ ଥରେ ଦେଖ ‎ଦେହ ଘରେ ଗାଇ ଉଠ ଆତ୍ମା - ଭାଗବତ ଜାଗି ଉଠୁ ଦେବତ୍ୱର ସେହି ମହାଶିଖା ‎ଜଳି ଯାଉ ଭେଦ - ଭ୍ରାନ୍ତି - ଅଜ୍ଞାନର ଶାଖା “ ରାମ ନାମ ” ନୁହେଁ ଖାଲି ଚାରି କାନ୍ଧେ ସତ ଅଖଣ୍ଡ ଅନାଦି “ ରାମ ” ସର୍ବତ୍ର ବିଦିତ ମୁଁ ସତ ‎ତୁମେ ସତ ‎ମିଛ ଏ ଜଗତ…	1
ସଭିଁଙ୍କର ନମସ୍କାର ପଳାଶ ଡାକିଲା “ ପାଳଧୁଆ ଲୋ କଅଣ କରୁଛୁ ମିତ ହେଇତ ଶିମିଳି ଆସିଗଲାଣି ଆସ ଲୋ ଗାଇବା ଗୀତ । ” ତିନି ଜଣଙ୍କର ନାଲିଆ ଜୁଡ଼ା ଡାକିଲେ ହେଇଟି କୃଷ୍ଣଚୂଡ଼ା ଖେଳିବା ଆସ ଲୋ ’ ମିଶି ଧୁ ’ ଧୁ ’ ଏଇ ଖରାବେଳଟାରେ କଅଣ କରୁଚୁ ବସି । ଦେଖିଲେ କୁକୁର ଜିଭକୁ କାଢ଼ି ଧକୋଉଚି ଖାଲି ଘଡ଼ିକି ଘଡ଼ି ପାଣିରେ ଦେହକୁ ଥୋଇ ଗାଈ ଗୋରୁମାନେ ପାକୁଳି କରନ୍ତି ଗଛର ଛାଇରେ ଶୋଇ । ପଳାଶ କହିଲା - “ ଦେଖେ ସହି ମଣିଷଟା ଖରା ପାରୁନି ସହି ଟେକିକି ଧରିଚି ଛତା ଓଦା ଗାମୁଛାଟେ ମୁଣ୍ଡରେ ପକାଇ ପାଦରେ ନାଇଚି ଯୋତା ” ଶିମିଳି କହିଲା “ ହଁ ଲୋ ’ ମିତ ଯାହା କହିଲୁ ତୁ ତୋ କଥା ସତ ଯାହା କରିଚି ସେ ଭଲ ନ ହେଲେ ପରା ଲୋ ଅଂଶୁଘାତ ହେବ ହେବ କେତେ କଲବଲ । ବିଧାତା ଆମକୁ ଗଢ଼ିଛି ପରା ସହିଯିବା ଆମେ ବରଷା , ଖରା କିଛି ହେବନି ଆମର ଜୀବଜନ୍ତୁ ଟାଣ ଖରାରେ ବୁଲିଲେ ହେବେ କେତେ ହରବର । ପିଇବାକୁ ହେବ ପ୍ରଚୁର ପାଣି ସରବତ , ଲସି , ଦହି , ତୋରାଣୀ ବେଲପଣା ଭାରି ମଜା ଜଳ କମିଗଲେ ଦେହରୁ ପରା ଲୋ ପାଇବେ କେମିତି ସଜା । ” କୃଷ୍ଣଚୂଡ଼ା ଶୁଣି କହିଲା “ ଅନା ଅଂଶୁଘାତ ହେଲେ ଡାକ୍ତରଖାନା ତୁରନ୍ତ ନେବାକୁ ହେବ ନୋହିଲେ ପରା ଲୋ ବିଷମ କଥା ରୋଗୀ ନିଶ୍ଚେ ମରିଯିବ । ” ପାଳଧୁଆ ଦେଲା ହଲାଇ ମଥା “ କହନା ଲୋ ଅମଙ୍ଗଳିଆ କଥା , ସରବେ ରହନ୍ତୁ ସୁଖେ ଆଉ ଅମଙ୍ଗଳ , ଅଶୁଭ କଥା କେବେ ଧରିବୁନି ମୁଖେ । ” ମଣିଷ କହିଲା “ ସତରେ ତୁମେ ସୁନ୍ଦର , ମହାନ୍ ମରତ ଭୂମେ କିବା ଦେବୁ ପୁରସ୍କାର ହେ ବୃକ୍ଷ ଦେବତା ସାଦରେ ଘେନ ହେ ସଭିଙ୍କର ନମସ୍କାର ! ”	1
ଜୀବନ ଖେଳ ହାରିଗଲ ଭାବି ପଛକୁ ନ ଫେର ଜୀବନଟା ଏକ ଖେଳ , ହାର୍‌ଜିତ୍ ! ଏଠି ସମଭାବାପନ୍ନ ଶୁଭ ହେଲେ ବି ବିଫଳ । ଅଗ୍ରଭାଗେ ଥିବା ବ୍ୟକ୍ତିକୁ ଦେଖି ଯେ ନ ଥକି କରେ ଧାବନ , ଲକ୍ଷ୍ୟପଥକୁ ପ୍ରାପ୍ତ କରି ସେ ଲଭେ ବହୁତ ସମ୍ମାନ । ଇଚ୍ଛାଶକ୍ତି ସହ ଧୈର୍ଯ୍ୟ ବଳରେ ସର୍ବ କର୍ମ ହୁଏ ଜୟ , ପଙ୍ଗୁ ଲଙ୍ଘି ପାରେ ହିମାଳୟ ଗିରି ଜୀବନ ସଂଘର୍ଷମୟ ।	1
ଜୀବନ ନାଆ ଜୀବନ କୁ ବିସ୍ତୃତ କାନ୍‌ଭାସ୍‌ରେ ସଜାଇକି ବିଛାଇଦେଲେ ସୁଖ ଆଉ ଦୁଃଖ ସବୁ ଚକ୍ର ଭଳି ଘୁରୁଥିବା ଦେଖାଯାଏ । ସୁଖ ସବୁ କ୍ଷଣିକ , ଦୁଃଖ ସବୁ କ୍ଷଣିକ , ନିରାଶା ସବୁ କ୍ଷଣିକ , ଜୀବନର ପ୍ରତି କ୍ଷଣରେ ଦ୍ୱନ୍ଦ୍ୱ ହିଁ ହୋଇଛି ବର୍ତ୍ତମାନ । ସୁଖ ଆଉ ଦୁଃଖ ଭୋଗର ସମୟ ସୀମାକୁ ନେଇ ଆନନ୍ଦ ଆଉ ନିରାନନ୍ଦ ର ଦୂରତ୍ୱ କୁ ନେଇ , ମେଘୁଆ ଆକାଶ ରେ ବିଜୁଳି ଝଟକିଲା ଭଳି ସୁଖ ଦୁଃଖ ଆସି କ୍ଷଣକେ ଝଲସି ଯାନ୍ତି ସେହିପରି । କୌଣସି ମୁହୂର୍ତ୍ତକୁ , କୌଣସି କ୍ଷଣକୁ , ଗୁରୁତ୍ତ୍ଵ ଦେଇ ଜୀବନ ସାରା ଧରି ରଖିବାର ଆବଶ୍ୟକତା ନାହିଁ । ଜୀବନ ବହୁତ ବିଶାଳ ଅଭିଜ୍ଞତାର ଗନ୍ତାଘର , “ ଯେ ପକ୍ଷୀ ଉଡେ ଯେତେ ଦୂର ସେ ଜାଣେ ତାର ବେଭାର ” ପଚାର ଯାଇଁ ତାଙ୍କୁ ଯେ ଭୋଗୀ ସାରିଛନ୍ତି ଜୀବନ , ଜୀବନର ଉତ୍ତର , କ୍ଷଣରେ କରିଦେବେ ସମାଧାନ କହିଦେବେ ଜୀବନରେ ସୁଖ ଦୁଃଖ ର କେତେ ବ୍ୟବଧାନ । ଅତି କ୍ଷଣିକ , ଅତି ନଗଣ୍ୟ ବିଭିନ୍ନ ରଙ୍ଗ ଭିତରେ ବାରିହେବା କଷ୍ଟକର କୌଣସି ଏକ ରଙ୍ଗର ଏଇଠି ସୁଖ , ଏଇଠି ଶାନ୍ତି ଏଇଠି ଦୁଃଖ , ଏଇଠି ଅଶାନ୍ତି ଏଇଠି ପାପ , ଏଇଠି ପୁଣ୍ୟ ଏଇଠି ସ୍ୱର୍ଗ , ଏଇଠି ନର୍କ ସବୁମିଶି ହୋଇଯିବ ଏକାକାର । ବିସ୍ତୃତ କାନ୍‌ଭାସ୍‌ରୁ ଖୋଜି ବାହାର କରିବା ଗୋଟିଏ ଏକାକୀ ଫୁଲର ଝଲକ ଗୋଟିଏ ସାମାନ୍ୟ ଗାତର ଗଭୀରତା । ଗୋଟିଏ ସମ୍ମାନ ର ଉଚ୍ଚତା ଗୋଟିଏ ଆନନ୍ଦ ର ଆଦ୍ରତା ବିଚିତ୍ର ଏ ସୃଷ୍ଟି , ବିଚିତ୍ର ସେ ସ୍ରଷ୍ଠା ! ଲାଗି ରହିଛି ନିରନ୍ତର ବିଚିତ୍ର ସ୍ରଷ୍ଠାଙ୍କର ସୃଜନ ସମାହାର , ଅଜସ୍ର କାନ୍‌ଭାସ ଅଜସ୍ର ରଙ୍ଗ ଅଜସ୍ର ପରିକଳ୍ପନା ନାହିଁ କୌଣସିଟିର କିଛି ବି ସମାନତା ! କେଉଁଠୁ ପାଇଲେ ଏତେ କାନ୍‌ଭାସ୍‌ ? କେଉଁଠୁ ପାଇଲେ ଏତେ ରଙ୍ଗ ? କେଉଁଠୁ ପାଇଲେ ଏତେ ବିଷୟ ବସ୍ତୁ ? କେତେବେଳେ ଆଙ୍କିଲେ ଏତେ ସବୁ ଚିତ୍ର ? ସେ ପୁଣି ଚାଲିଛି ନିରନ୍ତର ନାହିଁ ତାହାର ଆଦି ନାହିଁ ତାହାର ଅନ୍ତ ଚାଲିଛି ସେ ନିରନ୍ତର ମନେ ହୁଏ ପ୍ରହେଳିକା ପରି ! ଜୀବନଟା କିନ୍ତୁ ପ୍ରହେଳିକା ନୁହେଁ ଭୋଗିବାକୁ ହୁଏ ତାକୁ ଗୋଟା ଜୀବନଟା ଦେଇ ତାହାହିଁ ସୃଷ୍ଟିର ପ୍ରକ୍ରିୟା ସେ ପ୍ରକ୍ରିୟାରେ , ପଶିଗଲେ ଥରେ ଅଧାରୁ ବାହାରିବା ବାଟ ନାହିଁ , ପ୍ରକ୍ରିୟା ସରିବ ତାର ଚକ୍ରଗତି ସମୟାନୁଯାୟୀ । ବନ୍ଧୁ ! ଜୀବନର ଚକ୍ରଗତିରେ ମୁହୂତ୍ତ ଗୁଡିକର ମୂଲ୍ୟ କିଛି ନାହିଁ ଅଟକେନି କୌଣସି ମୁହୂତ୍ତରେ ଜୀବନଟା ! ଜୀବନ ମୁହୂର୍ତ୍ତ ର ସମାହାର କିନ୍ତୁ ଖାଲି ମୁହୂର୍ତ୍ତ ର ସମାହାରରେ ଜୀବନ ସୃଷ୍ଟି ହୁଏ ନାହିଁ ! ଅଦ୍ଭୁତ ପ୍ରହେଳିକା ଏ ଶକ୍ତି ଆମର ନାହିଁ , କ୍ଷଣିକ ସବୁକୁ ସାଇତି ରଖି ଜୀବନ ନାଆ କୁ ଯିବା ଚଳାଇ ।	1
ଖୋକା ଭାଇ ତୁମେ ଧୋକା ଦେଲ ଚଉତିରିଶର ବାର ଅକ୍ଟୋବର୍ କଟକେ ଛଟକ ଦେଖାଇଲ ଅଳ୍ପ ଦିନର ଗଳ୍ପ କଥାରେ ସଂଗୀତ ଧାରାରେ ଭିଜାଇଲ । ସପନର ପଥେ ପଥେ ତୁମେ ପରା ସାଂଧ୍ୟ ଭ୍ରମଣେ ଯାଉଥିଲ ‘ ଯାଯାବର ’ ଝିଅ ମନକୁ ସାଁଉଟି କେଉଁ ଛନ୍ଦରେ ନେଉଥିଲ । ପଇସାରେ ପାନ କେତେ ଖଣ୍ଡ ବୋଲି ହୁଣ୍ଡି ଝିଅକୁ ପଚାରିଲ ନଉକାରେ ଭାସି ମହାନଦୀ ତଟେ ଅଭିଆଡି ଝିଅ ମନ ନେଲ । ପ୍ରଥମ ପ୍ରେମର ଚଇତିକୁ ନେଇ ଅଭୁଲା ସଂଗୀତ ରଚିଗଲ ‘ ସପନ ବଣିକ ’ ସପନରେ ‘ ଫୁଲ ଚନ୍ଦନ ’ ବରଷା କରୁଥିଲ । “ ହାରି ଯାଇଥିବା ଲୋକର କି ଅଛି ” ସତେ ଅବା ଆଗୁ ଜାଣି ଗଲ ସବୁ ସପନକୁ ଅଧା ରଖି ତୁମେ କେଉଁ ଅଭିମାନେ ଚାଲିଗଲ । ସତର ନଭେମ୍ଭର୍ ଶହସ୍ରାବ୍ଦ ଦୁଇ ଚିର ନିଦ୍ରାରେ କି ଶୋଇଗଲ ? ଖୋକା ଭାଇ ତୁମ ସଂଗୀତ ପ୍ରେମୀଙ୍କୁ ଧୋକା ଦେଇ କାହିଁ ଖସିଗଲ । ଓଡିଆ ସିନେ ସଂଗୀତ ଝୁରେ ମଧୁବୋଳା ତୁମ ଗୀତି ଧାରା ଦଶହରା ଆସେ ଗୁଣ ମୁଗ୍ଧ ଖୋଜେ ଖୋକା ଭାଇ ଦିଅ ନାହିଁ ଧରା । ପ୍ରେମିକା ବାଡିର ବିଛୁଆତି ଆଉ ବାଇଡଙ୍କ ନିଏ ନାହିଁ ଟାଣି “ ବିଚିତ୍ର ବର୍ଣ୍ଣା ” ଚାହିଁ ବସିଅଛି ଆର୍ଯ୍ୟଦାସର ଲେଉଟାଣି । ଫେରି ଆସି ଦେଖ ପୂର୍ଣ ହେଉନି ତୁମେ ଛାଡିଥିବା ଶୂନ୍ୟ ସ୍ଥାନ ଖୋକା ଭାଇ ତୁମେ ସବୁଜ ସୁନ୍ଦର ଓଡିଆ ପ୍ରାଣର ସଂଜୀବନ । ଓଡିଶାର ତୁମେ କିଶୋର କୁମାର ପଞ୍ଚମ ଦା ତୁମେ ମାନ୍ନା ଦେ ଅକ୍ଷୟ ହୁଅ ଚିର ଅକ୍ଷୟ ଦୁର୍ଗା ମା ଏ ଆଶିଷ ଦେ ।	0
ତୋର ଇଚ୍ଛା ଥିଲେ ପରୀ କାହାଣୀ ଟେ କହିଦେ ମୁଁ ଆନନ୍ଦେ ଅଧୀର ହେବି ନାନବୟା ଗୀତ ଗାଈ ଦେ ମା ମୁଁ ଚୁପ ଚାପ ଶୋଇ ଯିବି । । ଭଜନ ଜଣାଣ ଶିଖେଇଦେ ମା ସେ ନାମେ ଭଜିବି ହରି ତୋ ଅନ୍ତରେ ରହି ମୋ ଅନ୍ତରେ ଭଜି ଗର୍ଭ ବନ୍ଧନରୁ ଯିବି ତରି । । ଏଇ ଥର ମୋତେ ଜନ୍ମ ଦେ ମା ତୋ ପରି ମା ଟିଏ ହେବି ନାରୀ ଜାତିର ସମ୍ମାନ ପାଇଁ କି ଜୀବନ ମୁଁ ଦେଇ ଦେବି । । ଦୁନିଆର କଥା କହ ମା ମୋତେ ସେହି ଦୁନିଆକୁ ମୁଁ ଯିବି ସତ୍ୟ ଅହିଂସାର ପଥ ଆଚରିବି ଅନ୍ୟାୟ ସାଥେ ଲଢିବି । । ତୋ ମନ କଥା କହିଦେ ମା ତୋ କନ୍ୟା ମୁଁ ମାନି ନେବି ତୋର ଇଚ୍ଛା ଥିଲେ ଜନ୍ମ ପୂର୍ବରୁ ଜୀବନ ମୁଁ ଦେଇଦେବି ଜୀବନ ମୁଁ ଦେଇଦେବି । ।	1
କିଛି ଅସମାହିତ ସନ୍ଧ୍ୟା କଣ ସବୁବେଳେ ସନ୍ଧ୍ୟା ରାତି କଣ ଖାଲି ଅନ୍ଧାରର ବ୍ୟାପ୍ତି ? ଜୀବନ କଣ ଗୁଡେ ଅନୁଭବ ଖାଲି ମୃତ୍ୟୁ କଣ ଜନ୍ମର ସମାପ୍ତି ? କିଛି ପ୍ରଶ୍ନ ଉତର ଖୋଜେ ନା ଖୁଞ୍ଚିହୁଏ ଆଖିରେ , ମନରେ ସାରା ଜୀବନ କୁହୁଳାଇବାକୁ ? ଯାତନାକୁ ଠକିଦେଇ ଯେ ବଞ୍ଚିପାରେ ସୋଲ ପରି ଜୀବନ ସମୁଦ୍ରରେ ଯେ ଅହରହ ଭାସିପାରେ . . ହୁଏତ ସେ ହିଁ ବୁଝାଇଦିଏ ଜୀବନ ଜନ୍ମରେ ଭରେନି କି ମୃତ୍ୟୁରେ ସରେନି ! କାଳ ବି ବଦଳୁଥାଏ ବିଧି ନିର୍ଦ୍ଧେଶରେ । ଏଠି ସମୟ ବି କାହାର ଠିକଣା ରଖେନି !	1
ଝିଅ ବିଦା ବେଳ ହେଲା ଝିଅ ବିଦା ବେଳ ହେଲା , ନିଜ ବାପା ମା ଙ୍କୁ ସବୁଦିନ ପାଇଁ , ଏକା କରିଯିବାର ବେଳ ଆସିଗଲା । ଦୁଇ କୁଳ ହିତ କରିବ ବୋଲି ତ , ନାମ ଟି ତାହାର ଦୁହିତା । ଏ କୁଳ ର ଖେଳ ସରି ସରି ଗଲା , ଆର କୁଳ ଡାକ ଦେଲା । ଗୋଟେ କୂଳେ ହେଲା ଜନମ , ଆର କୂଳେ କରିବ ଏବେ କରମ । ବାପା ଘର ସୁଖ ଅଢେଇ ଦିନିଆ , କାଳେ କାଳେ ଅଛି ଏହି କଥା । ବୋହୁ ଡାକ ଏବେ ସୁଭିବ ସିନା , ଝିଅ ଡାକ ଲୁଚି ଗଲା । ଏ କଥା ଲାଗେ ନିହାତି ଜରୁରୀ , ତଥାପି କାହିଁକି ବୁଝେନା , କେଉଁ ବାପା ମା ର ମନ । ପର ଘର ଏବେ ଆପଣା ର ହବ , ନିଜ ଘର ପର ହୋଇଗଲା । କରିଥିଲା ଦିନେ ଅଳିଅଝଟ । ସାଜିଥିଲା ଅଲିଅଳି ଝିଅ । ଏବେ ନିଜ କୋହ କୁ ଛାତିରେ , ଚାପି ପୋଛିବ ଆଖିର ଲୁହ ଏକା । କେତେ ବୁଲିଥିଲା କେତେ ଖେଳିଥିଲା କେତେ କରିଥିଲା ରଜମଉଜ । ଦିନେ ଦେଖି ନ ଥିଲା ହାଣ୍ଡିଶାଳ ଘର , ଏବେ ଘର ଚାରିକାନ୍ଥ ପରିଧି ହେବ ତାର । ନିଜ ଭାଗ୍ୟ ନେଇ ଅଚିହ୍ନା ଅଜଣା , ପୁରୁଷ ର ହାତ ଧରି ଆଜି ସେ , ପାଲଟିଗଲା ତାର ଜୀବନ ର ଅତି ଆପଣା । ପର ଲୋକ ଏବେ ଆପଣା ର ହେବେ ନିଜ ଲୋକ ପର ହୋଇଗଲା । ଚଉଁରା ରେ ଆଉ ସଞ୍ଜ ବତୀ କିଏ , ଦବ , ଭାଇ ହାତେ ଆଉ କିଏ ରାଖୀ , ବାନ୍ଧିବ , ଯାହାର ମୁହଁ ରେ ଲଗାମ , ରହୁ ନ ଥିଲା ସେହି ଏବେ , ମୁଣ୍ଡେ ଓଢଣା ଟାଣି ଲୁଚାଇବା ମୁହଁ । କୁଆଁରୀ ଏବେ ପାଲଟିଗଲା କନିଆଁ । ବାପ ଘରୁ ଏବେ ସବାରୀ ଉଠିଲା , ଝିଅ ବିଦା ବେଳ ହେଲା ।	0
ଧନୀ ପୁଅର ମୁଁ ଭୀକାରି ବାପ ପୁଅ ବୋହୂ ମୋର ବଡ ମଣିଷଗୋ ମୋତେ ପଚାରନ୍ତି ନାହିଁ ଅନ୍ୟଙ୍କୁ କୁହଇ ଭିକାରିକୁ ପୋଷି ଧରମ କରୁଛି ମୁହିଁ । ମୁଯେ ତାଙ୍କ ପାଇଁ ଭିକାରି ଗୋଟିଏ ମାଗୁଥିଲି ତାଙ୍କୁ ଭିକ ମୋତେ ସିଏ ତାଙ୍କ ଘରେ ରଖିଛନ୍ତି ନସହି ପାରି ମୋ ଦୁଃଖ ମୋ ପାଇଁ ଅଲଗା ଥାଳି କଂସା ଆଉ ମୋପାଇଁ ଅଲଗା ଘର ତାଙ୍କ ଘରେ ଯେବେ ପାଦ ପଡିଯାଏ ଛି ଛି କରନ୍ତି ଚିତ୍କାର । ବାପା କହିବାକୁ ଲାଜ ଲାଗେ ତାଙ୍କୁ ଦିଅନ୍ତିନି ପରିଚୟ ତଥାପି ଏତିକି କହୁଥାଏ ନିତି ହେଉଥାଏ ତୁମ ଜୟ । ଖୁସିରେ ରହିଥା ସବୁ ସମୟରେ ମୁଁ ବା ଆଉ କେତେ ଦିନ ହସ ଓ ଖୁସିରେ ରହିଥାଅ ତୁମେ ହସୁ ଦାମ୍ପତ୍ୟ ଜୀବନ ।	0
କବି ଜୀବନର ଚିତ୍ର ଆଙ୍କେ ଶବ୍ଦର ଫୁଆରାରେ ଫଗୁଣକୁ ରଙ୍ଗ ମାଗେ ତୂଳୀର ବାହାନାରେ ସ୍ମୃତିର ପାଉଁଶରୁ କେବେ କେବେ ସ୍ୱପ୍ନ ଜନ୍ମ ନିଏ ସ୍ୱପ୍ନକୁ ବଞ୍ଚେଇ ରଖେ ସେ ସମ୍ଭାବନାର ଏନ୍ତୁଡ଼ିଶାଳରେ । ମନର ହାଟରେ ପ୍ରେମର ବିପଣି ଅହରହ ଚାଲିଥଏ ସେ କେବଳ ନିଜକୁ ବିକୁଥାଏ ଆଉ କିଣୁଥାଏ କବିତାରେ ଲେଖା ହୁଏ କିଛି କଥା ଆଉ କିଛି କଥା ତା ଛାତିତଳେ ହୁତୁ ହୁତୁ ଜଳୁଥାଏ । ଧୂଳିଧୂସରିତ ଶ୍ୟାମଳ ଗୋଧୂଳିରେ ଯେବେ ହାତଯୋଡ଼ି ବିଦାୟ ଦିଏ ସେ ଅସ୍ତମିତ ସୂର୍ଯ୍ୟଙ୍କୁ ଠିକ ସେତେବେଳେ ଆକାଶକୁ ଧୀରେ ଧୀରେ ଓହ୍ଲେଇ ଆସୁଥାଏ ଜହ୍ନ ହେଲେ କାହିଁକି କେଜାଣି ଆଜିକାଲି ଜହ୍ନ ବି କବିକୁ ଦେଖି ଦୋ ଦୋ ଚିହ୍ନା ହୁଏ ।	0
ଶ୍ରେଷ୍ଠ ପ୍ରଶାସକ ନଗଡ଼ାରେ ଯହିଁ ଶିଶୁ ମଡ଼କ , ନାରୀ ଧର୍ଷଣେ ଯହିଁ ପଡ଼େ ଚଡ଼କ । ଯେଉଁ ରାଇଜରେ ଖଣିରୁ ପାଣି ଯେଉଁଠି ଦେଖ ସବୁ ଶୋଷକ , ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । ପେଟ ପାଇଁ ମାଆ ବିକୁଛି ଛୁଆ , ପୋଡ଼େ ବୋହୂକୁ ଯଉତୁକ ନିଆଁ । ଯେଉଁ ରାଇଜରେ କିଶାନ ପୁଅ ପିଇ ଚାଲେ କୀଟନାଶକ , ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । ଯେଉଁଠି ଶବ ହୁଏ ବୁହା କାନ୍ଧରେ , ଜୀବନ ଜୀଉଛି କେଉଁଠି କନ୍ଦରେ । ଯେଉଁ ରାଇଜେ ଡେଙ୍ଗୁ ଡାଇରିଆ ସାଜିଛନ୍ତି ମୁଖ୍ୟ ନାଶକ , ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । ଆବାସ ଯୋଜନା ଗରିବ ନାମେ , ଲାଗଇ ତାହା ତ ଧନୀର କାମେ । ଯେଉଁ ରାଇଜେ ଗରିବ ପାଏନି ଗୋଡ଼େଇ ଗୋଡ଼େଇ ବର୍ଷ ବର୍ଷକ , ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । ଏଠି କିଷାନ ଋଣ ଛାଆଡ଼ ନାହିଁ , କମ୍ପାନୀ ଫେରାର ହୁଏ ଋଣକୁ ଖାଇ । ଯେଉଁ ରାଇଜେ ଚାକିରିଆ ବାଲା ସରକାରୀ ମୁଖ୍ୟ ପୋଷକ ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । ଭେଣ୍ଡା ପୁଅ ଯାଏ ଦାଦନ ଖଟି , ଦାସୀ ସାଜିଯାଏ କାହାର ବେଟି । ଯେଉଁ ରାଇଜରୁ ଯୁବକ ଯୁବତୀ ଚାଲଣ ହୁଅନ୍ତି ଯଥା ମେଷକ ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । ଗାଁ ଇସୁକୁଲ ମାଷ୍ଟର ବିନା ନାମକୁ ମାତର ଡାକ୍ତରଖାନା ଯେଉଁ ରାଇଜରେ ନ୍ୟାୟ ମିଳୁନି ଅନେଇ ଅନେଇ ମାସ ମାସକ ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ । କାହା ପୁଅ ଖାଏ ଡେଲି ମାଉଁସ ଖାଲି ପେଟେ ଶୁଏ କାହା ବଉଁଶ କିଏ ପିନ୍ଧି ବୁଲେ ପାଟ୍ଟଶାଢ଼ୀ ତ କିଏ ପାଉନାହିଁ ଛିଣ୍ଡା ପୋଷାକ ସେଇ ରାଇଜର ମୁଖିଆମନ୍ତ୍ରୀ ଶ୍ରେଷ୍ଠ ପ୍ରଶାସକ ।	0
ଜୋଛନା ଅନ୍ଧାରୀ ମୁଲକେ ଆଲୁଅ ଭରିଲା ମନ ଘର ଧରୁ ନାହିଁ , ଚକୋରୀ ଚାହିଁଛି ଚାନ୍ଦିନୀ ଆସିବ ଚାନ୍ଦକୁ ସାଥୀରେ ନେଇ । ସୁନେଲି ଜୋଛନା କରେ ଆନମନା ଚାନ୍ଦିନୀ ପାରୁନି ଯାଇ , ହୃଦୟରୁ ଝରେ ପ୍ରେମ ବାରିଧାରା ଚାନ୍ଦ ଭିଜି ପାରୁନାହିଁ । ଚାତକ ପରି ସେ ଚାହିଁଛି ଚକୋରୀ ଜୋଛନା ପରଶ ପାଇଁ , ହଜିଲା ଅତୀତ ଖୋଜି କି ଆଣିବ ଚାନ୍ଦିନୀ ଚକୋରୀ ପାଇଁ । କରି ପ୍ରତାରଣା ଢାଳୁଛି ଜୋଛନା ଲକ୍ଷେ ଯୋଜନରେ ଥାଇ , ପ୍ରିୟା କୁମୁଦିନୀ ପ୍ରେମର ପରଶେ ଯାଏ ପ୍ରସ୍ଫୁଟିତ ହୋଇ । ବୁଝେନି ଚକୋରୀ ଇଏ କି ଛଳନା କରେ ଚାନ୍ଦ ତା ’ ପାଇଁ , ଭିଜୁଛି ଚାନ୍ଦିନୀ , ଭିଜେ କୁମୁଦିନୀ ମୁଁ ଭିଜିପାରେ ନାହିଁ ।	1
ଜୀବନ ଟା ବୋଧେ ଏମିତି ! ନିଇତି ସକାଳ ହବ , ସଞ୍ଜ ହବ , ଫେର୍ ଚଉରା ମୂଳ ଖାଲି ପଡିବ … କାନ୍ଦୁରା କାନ୍ଦୁରା ଆକାଶ ଟା ସେଇମିତି ଚାହିଁ ରହିବ ଖୁବ୍ ବେଶି ହେଲେ ବର୍ଷି ଯିବ ଘଡିଏ । ଫି ଦିନ କେହି ଜଣେ ଏକଲା ଦେଖି କାନ୍ଦିବ ଏବେଳେ ଆଉ କା ହାତରୁ ଖସି ପଡିବ ଖାଉ ଖାଉ ଭାତ । ପାଖ ଲୋକଟି ବେଳେ ବେଳେ ଲାଗିବ ଅଚିହ୍ନା , ଅଜଣା ଆଉ କେହି ଦୂରେ ଥାଇ ଦେଉଥିବ ପାଖେଇବାର ସୂଚନା । ଫେର୍ ଇଚ୍ଛା ହବ ହଜେଇ ଦିଅନ୍ତିକି , ଫେର୍ ମୋ ଠିକଣା । ବାକିରେ ପୁଣି କିଣା ହବ ଡାଲା ଭର୍ତ୍ତି ସୁଖ , ଯିଏ ଯାହା ଭାବୁ ପଛେ ଜିଇଁବାକୁ ଇଚ୍ଛା ହବ ସେଇ ଗୋଟିଏ ଦିନକୁ ଅପେକ୍ଷା କରି । ବାକି ଦିନଗୁଡା ଖାଲି ଯାହା ଛକି ପଡିବ କ୍ୟାଲେଣ୍ଡରରେ ! ତମେ ଆସିବ ଆସିବ ବୋଲି ଯେତେ କହିଲେ ବି ମୋର ବିଶ୍ୱାସ ଆସୁନଥିବ ହେଲେ , ଇଚ୍ଛା ହବ ଦେଖିବାକୁ ରାସ୍ତା ଆଡେ ଝର୍କା ଫାଙ୍କରୁ । କେବେ ତମେ କିଛି ନଥାଇ ବି କଉ ଏକ କଥାରେ ମନ ଖୋଲି ହସି ଦେଉଥିବ ତ କେବେ କେବେ ମୁଁ ବି ମୁଚକି ହସରେ ଠକୁଥିବି ସମସ୍ତଙ୍କୁ । ହଁ ସତରେ ଜୀବନ ଟା ବୋଧେ ଏମିତି !	1
ମୋ ବଗିଚାର ପ୍ରଜାପତି ଟେ ତୁ . . ନୀଳ ନୀଳ ସେଇ ଆକାଶରେ ଚିକିମିକି ସେଇ ତାରାଫୁଲେ ମେଘମାଳାର ସେଇ ଶୀତଳ ଦୁନିଆରେ ସପନର ଶେଯଟିଏ ପାରି ମୁଁ କହିଥିଲି ମୋର ଏଇ ମନ କଥା ଦିନେ ମୁଁ ଜହ୍ନକୁ , ସେଇ ଜହ୍ନ ରାଇଜରୁ ଉଡିଆସି ଦିନେ ସାଜିଥିଲୁ ମୋ ମନ ବଗିଚାର ପ୍ରଜାପତି ଟେ ତୁ . . . । । ମନେ ପଡେ ଆଜି ମୋର ସେଦିନର ସେଇ ଅଭିର ସବୁଜ ରଙ୍ଗର ସେ ଅଭିର ର ସ୍ପର୍ଶରେ , ଏ ବଗିଚାର ଫୁଲରେ ଉଙ୍କି ଥିଲା କେତେ ଆଶା ର ସଂଚାର … । । ଜାତି ଧର୍ମ ଗୋତ୍ର ପାଇଁ ବିରହର ନିଆଁ ଜାଳି ତୁ ସିନା ଚାଲିଗଲୁ ଦୁରେଇ ହେଲେ ଏ ବଗିଚାର ସବୁ ଫୁଲ ପାଇଁ ରହିଥିବୁ ସଦା ପ୍ରଜାପତି ଟିଏ ହେଇ … । । ଝାଡ଼ି ତୁମ ସେଇ ନୀରିହର ଡେଣା ଉଡି ଆସ ଆଉଥରେ ହେ ମୋ ବଗିଚାର ପ୍ରଜାପତି ତୁମୋ ସେ ଗୋଲାପି ଓଧରର ମଧୁର ସ୍ପର୍ଶରେ ବିତି ଯାଉ ମୋର ସବୁ ଦିନ ସବୁ ରାତି ହେ ମୋ ବଗିଚାର ପ୍ରଜାପତି . . . । ।	1
ଶୁଆ ସାରୀ ସୂର୍ଯ୍ୟ ଡୁବି ସାରିଲାଣି , ହେଲେ , ଏବେବି ଆକାଶରେ ଲୋହିତ ଆଭାର ଛଟା , ଯଦିଓ ଫିକା ପଡି ଆସିଲାଣି , ତଥାପି , ଅନ୍ଧାରକୁ ଅଟକେଇ ରଖିଛି । ଚା କପ୍ ସାଥେ ଘରଣି ଆସିଲେ , କହିଲେ ସଂଜ ବତୀ ପାଇଁ ଡେରି ହୋଇ ଗଲା , ରାଗିନ ତ ସେ ପାଇଁ ? ବହିରୁ ମୁହଁ ଉଠେଇ , ଚଷମା ଫାଙ୍କରୁ , ଥରେ ଚା କପ୍ କୁ , ପୁଣି ତାଙ୍କ ମୁହଁକୁ ଚାହିଁଲି । ଜୀବନର ଏଇ ଶେଷ ପହରରେ ଏବେ ବି ସେଇ ଲାବଣ୍ୟ , ଦିପ୍ତିମୟୀ ଦେବୀର କାନ୍ତି । ଡୁବିଲା ସୂର୍ଯ୍ୟର ଲୋହିତ ଆଭା , କେତେ ସୁନ୍ଦର ସତେ , ଏ କରୁଣାମୟୀ ଦେବୀ । ମୋ ଘରର ଲକ୍ଷ୍ମୀ , ଅଳ୍ପକେ ସନ୍ତୁଷ୍ଟ , ନା କିଛି ଅଭିଯୋଗ କେବେ , ନା କିଛି ମାଗୁଣୀ । ମମତାମୟୀ ମାଆ ସିଏ ମୋର ଦୁଇ ସନ୍ତାନର । କେତେ ଯତ୍ନେ , ମମତାର ପଣତ ତଳେ ବଢେଇ , ଉଡେଇ ଦେଲା , ଉନ୍ମୁକ୍ତ ଗଗନେ , କହିଲା , ଯାଅ ଜିତି ଯାଅ ସଂସାରକୁ , ଖୁସି ରୁହ , ଯେଉଁଠି ବି ରୁହ । ସଂଜ ସକାଳରେ , ମନ୍ଦି ରେ ଦୀପ ଜାଳେ , କେବଳ ଏତିକି ମାଗେ , ହେ ପ୍ରଭୂ ! ମୋ ପିଲାଙ୍କୁ ଖୁସିରେ ରଖ । କହିଲି , ବସ ଟିକେ ମୋ ପାଖେ , ତାଙ୍କ ହାତକୁ ମୋ ହାତରେ , ଜାବୁଡି ଧରିଲି , କହିଲି , ରାଗିବି କାହିକି ? ତୁମେ ଥକି ଯାଉନ , ଏ ବୟସରେ ଏତେ ଖଟଣି ? କେହି ନାହିଁ ସାହାଯ୍ୟ କରିବାକୁ ଟିକେ । କେତେ ସେବା କରୁଛ ମୋର , ସାରା ଜୀବନ ତ , ସେବିକା ଟିଏ ହୋଇ ରହି ଗଲ , ତୁମକୁ ରାଣୀ କରି ରଖିବି କଥା ଦେଇ ଥିଲି । ପିଲାଙ୍କ ପାଇଁ ଏତେ କଲ , ହେଲେ ଆଜି କେହି ନାହିଁ , ପାଣି ଟୋପେ ଦେବା ପାଇଁ । ଆମ ଚାରି ଆଖି ଏକ ହୋଇ ହେଲେ , ଛଳ ଛଳ ଚାରି ଆଖି , ଦୁଃଖରେ କି ଖୁସିରେ ଜାଣେନା । ତଥାପି ସେ ସ୍ମିତ ହାସିନୀ ସବୁ ବେଳେ ସେଇ ମିତି , କହିଲେ , ଆଜି ବି ତ , ମୁଁ ରାଣୀ ହୋଇ ରହିଛି , ମୋ ରାଜାର , ତୁମେ ମୋ ପାଖରେ ଅଛ , ମୋ ସାଥି ରେ ଅଛ , ଜୀବନ ଟା ବଡ ସହଜ ଲାଗୁଛି । ମୋ ଖୁସିର ସାମ୍ରାଜ୍ୟ , ତୁମ ଠାରୁ ଆରମ୍ଭ , ତୁମ ଠାରେ ଶେଷ , ଜୀବନେ ଆଉ କିଛି ନାହିଁ ଅବଶୋଷ ।	1
ଶ୍ରାବଣ ଓ ଶୈଶବ ଅସରା ଅସରା ଶ୍ରାବଣର ଏଇ ବରଷା - ରେ , କିଛି କଥା , ମନେ ପଡୁ କି ନ ପଡୁ , ମନେ ପଡି ଯାଏ ପିଲା ଦିନ କଥା , କେତେ ମଜା ଆସେ ସାଙ୍ଗ ସାଥି ମେଳେ , ବରଷା ପାଣିରେ ଭିଜିବା - ରେ । ମନେ ପଡି ଯାଏ ବାପାଙ୍କ ସାଙ୍ଗ ରେ ଘର ଫେରା ବେଳେ , ଗୋଟିଏ ଛତା ରେ ବରଷା ବେଳ ରେ , ନିଜେ ଭିଜି ଯାଇ ବରଷା ପାଣି ରେ ଛତା ଟେକି ଦେଇ ମୋ ମୁଣ୍ଡ ଉପରେ ଜାକି ଧରି ଥାନ୍ତି କତିରେ । । ମନେ ପଡି ଯାଏ , ପାଣି ବୋହି ଯାଏ , ଗାଆଁ ମଝି ଦାଣ୍ଡେ ନଇ ବଢି ପରି , ପିଣ୍ଡାରେ ବସି ବଡ ଭାଇ ସଙ୍ଗେ , କାଗଜର ଡଙ୍ଗା ଭସାଇ ଦିଏ ଖରସୁଆଁ ଦାଣ୍ଡ ପାଣିରେ । ମୁଢି ନଡିଆର ମୁଶୁ ମୁଶୁ ମଜ୍ଜା , ଆଜି ବି ମନରେ , ସେମିତି ସାଇତା ଅଛି , ନାକ ଖୁସି ହୁଏ ରୋଷେଇରୁ ଯେବେ ମାଆ ହାତ ଛଣା ଗରମ ପକୁଡି ବାସନା ମହକି ଯାଏ । । ବାହାରେ ବରଷା କଳା ହାଣ୍ଡି ମେଘ ଦାଣ୍ଡ ବାରଣ୍ଡା ରେ ଭାଇ ଭଉଣୀଙ୍କ ମେଳ , ଜେଜେ ମାଆର ସେ ନରମ ଉଷୁମ କୋଳ । ଜେଜେ ବାପାଙ୍କର ପୁରୁଣା ଦିନର , ତାଙ୍କ ଯୁବା ବୟସର , ବରଷା ଦିନର କେତେ ରୋମାଞ୍ଚକ କଥା କାହାଣୀ ର ମାଳ । । ବରଷା ଦିନର ପିଲା ବେଳ କଥା , ଭୂଲି ହୁଏ ନାହିଁ ମନରେ ସାଇତା ଅଛି , ଆସନ୍ତାନି ଥରେ ସେ ଶୈଶବ ଦିନ , ଦି ଘଡି ପାଇଁ ଶ୍ରାବଣ ରେ ଆଜି , ମନ ଖୋଜେ ସିନା ହଜିଲା ଦିନକୁ , ଆସିବ କି ସତେ ଫେରି । ।	1
ବଜ୍ରପାତରୁ ସୁରକ୍ଷା ବିଧି ଆଜିକାଲି ଦେଖ ବରଷାରେ ଯାଏ ବହୁତ ନିରିହ ପ୍ରାଣ ଛୋଟଛୋଟ କଥା ମାନିନେବା ଯଦି ମରିବାନି ଅକାରଣ ବିଜୁଳି ପାଇଁକି ସ୍ୱତନ୍ତ୍ର ତାରକୁ ଗୃହେ କରି ବ୍ୟବହାର ଘଡ଼ଘଡ଼ି ସହ ବର୍ଷା ହେଉଥିଲେ ଋହିବା ଘର ଭିତର କାର୍ ବସ୍ ଯାତ୍ରା ନିରାପଦ ଅଟେ ଦ୍ୱୀ ଚକିଆ ଗତି ଧିର ଝରକା କାନ୍ଥରୁ ଦୂରେ ଛିଡ଼ାହେବା ଅଥବା ଖଟ ଉପର ଚଷାପୁଅ ଯଦି ହଳ କରୁଥାଏ ଖାଲଯାଗା ଦେଖି ବସୁ ଲୁହା ଜିନିଷକୁ ଦୁରକୁ ଫୋପାଡ଼ି ପାପୁଲି କାନରେ କଷୁ ଗଛଲଟା କିମ୍ବା ଇଲେକ୍ଟ୍ରିକ୍ ଖୁଣ୍ଟ ତଳକୁ ଯିବାନି ମୋଟେ ଗୃହପାଳିତଙ୍କୁ ଗୁହାଳକୁ ଆଣି ବାନ୍ଧି ରଖିବା ନିକଟେ ମୋବାଇଲ କାନଗିରି ଫଟାଇବ ବିପତି ତମ୍ବୁର ତଳେ ଦରିଆ ମଝି ବା ନଦୀ ପୋଖରିକୁ ପଶିବାନି ଏଇ ବେଳେ ଟାଙ୍ଗିଆ କଟୁରୀ ଲୁହାଛଡ଼ ଆଦି ପାଖରୁ ଦୂରକୁ ଫିଙ୍ଗି ଖୋଲାପଡ଼ିଆରେ ସାଇକେଲିଂ କଲେ ବାଜିିବ ଚଢ଼ାଳି ପୁଙ୍ଗୀ ପ୍ରତିଶଦ୍ଧ ଯଦି ପଥରରୁ ଆସେ ମୁୁଣ୍ଡବାଳ ହୁଏ ଠିଆ ସେ ’ ଯାଗାରୁ ଶୀଘ୍ର ଦୌଡ଼ି ପଳାଅ ବଜୁଳି ଲକ୍ଷଣ ତାହା ନିଜେ ମନେ ରଖ ସାଥୀଙ୍କୁ ବତାଅ ବର୍ଷା ଦିନ ନିତି ଶିକ୍ଷା ସର୍ବେ ଏ ’ ଧରାରେ ସହଜେ ଲଭନ୍ତୁ ବଜ୍ରପାତରୁ ସୁରକ୍ଷା	1
ସପନ ସପନ ସଜେଇ ବସିଲା ବେଳକୁ ସପନ ଭାଙ୍ଗିଲା କିଏ କେଉଁ ପଥେ ପୁଣିଏମିତି ପଥିକ ଶତ୍ରୁ ପାଲଟେ ମୋର ଫୁଲବୁଣିଥିଲା ଚଲାପଥେ ପୁଣି ଧରିବାକୁ ହାତଟିଏ ଅକାଳେ ନୁହେଁ କି ସକାଳେ ନୁହେଁ ସିଏ ମୋର ମନଚୋର । ଜହ୍ନ ଆଲୁଅରେ ଝାପ୍ସା ଦିଶିଲା ମତୁଆଲା ଆଖିଦୁଇ ଢଳଢଳ ଡୋଳା ସତେ ବୁଝିନେଲା ଯେତେ ମନକଥା ମୋର ନିକଟକୁ ଆସି ଦୁଇ ହାତ ଧରି ପ୍ରେମେ ଆଲିଙ୍ଗନ କରି ଅଜଣା ରାଇଜେ ଆଜିହଜିଗଲା ବାକି ସ୍ୱପ୍ନ ସବୁମୋର । ଜହ୍ନ କି ଫଗୁଣ ଏବେ ଲାଗନ୍ତିନି ଆଗପରି ନୂଆ ନୂଆ ପ୍ରଥମ ପ୍ରେମରେ ଚୋରୀହୋଇଗଲା ଯେତେ ପ୍ରେମଥିଲା ମୋର ବଇଶାଖି ତାତି ସଦାଭରିଥାଏ ମନର ପ୍ରଛଦ ତଳେ ଆଉକି ମଧୁର ହଜିଲା ପ୍ରେମରେ ଯେତେ ମିଶାଇଲେ ସ୍ଵର । ପ୍ରେମତ ହୁଅଇ ପ୍ରଥମ ପାଦରେ ମନରେ ଲାଗିଲେ ଡେଣା ଆଉକି ଉନ୍ମାଦ ଅଛି ଏ ଦେହରେ ହେବି ଆଉ ବାଟବଣା ?	0
ଦାମ୍ପତ୍ୟ ଅପାରଗ ଅଣପୁରୁଷା ବି ଚଳମାନ ଈଶ୍ୱର । ମିଛ ସୁସ୍ଥ ସମ୍ପର୍କର ଆଣ୍ଟିବାୟୋଟିକ । ଅର୍ଥ ହିଁ ସବୁର ଅର୍ଥ । ମନ କେନଭାସ ରେ ଶିଳ୍ପର ପରିଚୟ ଦେହ ମାନଚିତ୍ରରେ ଅକ୍ଷାଂଶ ଆଉ ଦ୍ରାଘିମା । ଜଣଙ୍କ ପାଇଁ ଆର ଜଣେ ଆଲୋକ ଦେଇ ସରୁଥିବା ମହମବତୀ କିମ୍ବା ସୁଗନ୍ଧ ଭରି ଜଳି ଜଳି ସରୁଥିବା ଧୂପକାଠି ।	1
ମୋ ଜୀବନ ଆଧାର ମୁଁ ତୁମକୁ ମନେମନେ ପ୍ରାର୍ଥନା କରେ ନତ ମସ୍ତକ ହୁଏ ; ତୁମ ଉପରେ ମୋର ଅମାପ ଅଗାଧ ବିଶ୍ୱାସ ; ଏ ସବୁ କେହି ଜାଣନ୍ତିନି କେହି ଦେଖିନ୍ତି ନି । ହେଲେ ମୁଁ ହିଁ ଜାଣିଛି ନିଃସଂଦେହରେ ମୋ ଜୀବନରେ ଯାହାକିଛି ଚମକ ଘଟିଛି ସେ ସବୁ ହିଁ ଖାଲି ଏଇଥି ପାଇଁ ତୁମ ବରଦାନରେ । ।	1
ବିଦଗ୍‌ଧ ପର୍ବତ ମୁଁ ମୋ ଗର୍ଭରେ କରିଛି ପ୍ରତିପୋଷଣ ଅସଂଖ୍ୟ ମୂଷା , ଠେକୁଆ , ନେଉଳ ଓ ସର୍ପ ସେମାନଙ୍କର ହସଖେଳ ଦେଖି ମୁଁ ହୁଏନି ଉତ୍‌ଫୁଲ୍ଲିତ କିବା ବାଦ - ବବାଦ , ମାର୍ - ହାଣ୍ ନୀତିରେ ମୁଁ ଲେମାନଙ୍କୁ କରିନାହିଁ ପ୍ରତ୍ୟାଖ୍ୟାନ ବରଂ ସେମାନଙ୍କ ଜୀବନ ନିର୍ବାହ ନିମନ୍ତେ ମୋ ବକ୍ଷରେ ସଜାଡ଼ି ରଖିଛି ଭିନ୍ନ ଭିନ୍ନ ଫୁଲ - ଫଳର ସବୁଜ ଭଣ୍ଡାର । କିନ୍ତୁ ପ୍ରତିଦିନ ମୋ ଛାତିକୁ ଲହୁଲୁହାଣ କରେ ସୂର୍ଯ୍ୟ ଜବରଦସ୍ତ ଅତ୍ୟାଚାର କରେ ବିଭତ୍ସ ଅନ୍ଧାର ଶରୀରକୁ ଚାବୁକ୍‌ରେ ରକ୍ତାକ୍ତ କରେ ଅଣଚାଶ ପବନ , ମୁଁ କାନ୍ଦି ନାହିଁ କି ହୋଇ ନାହିଁ ବିଚଳିତ ଯଦିଓ ଜ୍ୟୋତ୍ସ୍ନାରେ ଗାଧୋଇ ଦେଇଛି ଚନ୍ଦ୍ର ଚଲାମେଘ ଘନ ଘନ ଆଙ୍କିଛି ଚୁମ୍ୱନ ମୁଁ କେଭେ ହୋଇ ନାହିଁ ଉଲ୍ଲସିତ ଅବା ଦେଖାଇନାହିଁ ଦାମ୍ଭିକର ପଣ । ମୋ ବକ୍ଷରେ ନେବାକୁ ଆଶ୍ରୟ ଅବା ମୋ ଟାଙ୍ଗଣ କୋଳରେ ନେବାକୁ ବିଶ୍ରାମ ଧାଇଁ ଆସନ୍ତି ସମୟ - ଅସମୟେ ଅନେକ ଭଲ୍ଲ୍ରକ ବାଘ - ସିଂହ ଅବା ହରିଣ - ଶମ୍ୱର ଯୋଗାଇଛି ସେମାନଙ୍କୁ ବରାଭୟ ଆତିଥ୍ୟ ସୁଯୋଗ ଦେଇଛି ସେମାନଙ୍କୁ କରିବାକୁ ନାଚ - କୁଦ ପ୍ରତ୍ୟାବର୍ତ୍ତନରେ ଯେଉଁମାନେ ମୋ ମଥାରେ ଆଙ୍କିଥାନ୍ତି ରକ୍ତର ତିଳକ । ଏତେ କଷ୍ଟ - ଯନ୍ତ୍ରଣାରେ ମୁଁ ନୁହେଁ ଜର୍ଜରିତ ମୁଁ ଅନ୍ଧ କି ବଧିର ନୁହେଁ ମାତ୍ର ମୂକ , ମୌନ , ନିଥର , ନିସ୍ପନ୍ଦ , ନିର୍ବେଦ ଉତ୍ତୁଙ୍ଗ ଶରୀର ବିଶାଳ ବକ୍ଷ ମୋର ଭାଙ୍ଗିବାକୁ ନିରବତା ଅହରହ କରୁଛି ଚିନ୍ତନ ଗର୍ଭ ଫାଡ଼ି ବୋହିଯିବି ହୋଇ ଝରଝର ସବୁଜ - ସୁନ୍ଦର କରିବାକୁ ମାଟି ମା ’ ଶରୀର କାରଣ ମୁଁ ଏ ସୁନ୍ଦର ସୃଷ୍ଟିର ବିଦଗ୍‌ଧ ପର୍ବତ ।	1
ବିଦଗ୍‌ଧ ପର୍ବତ ମୁଁ ମୋ ଗର୍ଭରେ କରିଛି ପ୍ରତିପୋଷଣ ଅସଂଖ୍ୟ ମୂଷା , ଠେକୁଆ , ନେଉଳ ଓ ସର୍ପ ସେମାନଙ୍କର ହସଖେଳ ଦେଖି ମୁଁ ହୁଏନି ଉତ୍‌ଫୁଲ୍ଲିତ କିବା ବାଦ - ବବାଦ , ମାର୍ - ହାଣ୍ ନୀତିରେ ମୁଁ ଲେମାନଙ୍କୁ କରିନାହିଁ ପ୍ରତ୍ୟାଖ୍ୟାନ ବରଂ ସେମାନଙ୍କ ଜୀବନ ନିର୍ବାହ ନିମନ୍ତେ ମୋ ବକ୍ଷରେ ସଜାଡ଼ି ରଖିଛି ଭିନ୍ନ ଭିନ୍ନ ଫୁଲ - ଫଳର ସବୁଜ ଭଣ୍ଡାର । କିନ୍ତୁ ପ୍ରତିଦିନ ମୋ ଛାତିକୁ ଲହୁଲୁହାଣ କରେ ସୂର୍ଯ୍ୟ ଜବରଦସ୍ତ ଅତ୍ୟାଚାର କରେ ବିଭତ୍ସ ଅନ୍ଧାର ଶରୀରକୁ ଚାବୁକ୍‌ରେ ରକ୍ତାକ୍ତ କରେ ଅଣଚାଶ ପବନ , ମୁଁ କାନ୍ଦି ନାହିଁ କି ହୋଇ ନାହିଁ ବିଚଳିତ ଯଦିଓ ଜ୍ୟୋତ୍ସ୍ନାରେ ଗାଧୋଇ ଦେଇଛି ଚନ୍ଦ୍ର ଚଲାମେଘ ଘନ ଘନ ଆଙ୍କିଛି ଚୁମ୍ୱନ ମୁଁ କେଭେ ହୋଇ ନାହିଁ ଉଲ୍ଲସିତ ଅବା ଦେଖାଇନାହିଁ ଦାମ୍ଭିକର ପଣ । ମୋ ବକ୍ଷରେ ନେବାକୁ ଆଶ୍ରୟ ଅବା ମୋ ଟାଙ୍ଗଣ କୋଳରେ ନେବାକୁ ବିଶ୍ରାମ ଧାଇଁ ଆସନ୍ତି ସମୟ - ଅସମୟେ ଅନେକ ଭଲ୍ଲ୍ରକ ବାଘ - ସିଂହ ଅବା ହରିଣ - ଶମ୍ୱର ଯୋଗାଇଛି ସେମାନଙ୍କୁ ବରାଭୟ ଆତିଥ୍ୟ ସୁଯୋଗ ଦେଇଛି ସେମାନଙ୍କୁ କରିବାକୁ ନାଚ - କୁଦ ପ୍ରତ୍ୟାବର୍ତ୍ତନରେ ଯେଉଁମାନେ ମୋ ମଥାରେ ଆଙ୍କିଥାନ୍ତି ରକ୍ତର ତିଳକ । ଏତେ କଷ୍ଟ - ଯନ୍ତ୍ରଣାରେ ମୁଁ ନୁହେଁ ଜର୍ଜରିତ ମୁଁ ଅନ୍ଧ କି ବଧିର ନୁହେଁ ମାତ୍ର ମୂକ , ମୌନ , ନିଥର , ନିସ୍ପନ୍ଦ , ନିର୍ବେଦ ଉତ୍ତୁଙ୍ଗ ଶରୀର ବିଶାଳ ବକ୍ଷ ମୋର ଭାଙ୍ଗିବାକୁ ନିରବତା ଅହରହ କରୁଛି ଚିନ୍ତନ ଗର୍ଭ ଫାଡ଼ି ବୋହିଯିବି ହୋଇ ଝରଝର ସବୁଜ - ସୁନ୍ଦର କରିବାକୁ ମାଟି ମା ’ ଶରୀର କାରଣ ମୁଁ ଏ ସୁନ୍ଦର ସୃଷ୍ଟିର ବିଦଗ୍‌ଧ ପର୍ବତ ।	1
ବର୍ଷା . . . ଚକ୍ ମକ୍ ବିଜୁଳି ଚମକ ଭରିଦିଏ ହୃଦୟରେ ଅଜଣା ପୁଲକ , କଳାମେଘୀ ପାଟ ପିନ୍ଧି ନାଚଇ ବଉଦ ବାଣ ଓ ରୋଷଣୀ ଲାଗେ ଘଡ଼ଘଡ଼ି ଶବ୍ଦ , ବର୍ଷ ଯେବେ ଝରେ ଝର ଝର ଝୁମିଝୁମି ଯାଏ ମନ ମୋର , ପ୍ରୀତିର କଦମ୍ୱ ଫୁଟି ମହକାଏ ବନ ଓଦା ହୁଏ ଦେହ , ମନ , ପ୍ରାଣ , ଅଙ୍ଗେ ଅଙ୍ଗେ ଖେଳିଯାଏ ମୋ ପ୍ରିୟାର ସାନିଧ୍ୟ ଓ ତା ’ ଓଠର ଉଷ୍ଣ ଶିହରଣ ।	1
ତୁଳସୀର ମାନ ସୁଖରେ ହେଉ ଅବା ଦୁଃଖରେ ହେଉ ତମ ସହ ଦେଖା ହୁଅନ୍ତା କି ଥରେ ସ୍ୱପ୍ନରେ ଅବା ନିରୋଳା ବେଳରେ ସକାଳ ଧୂପରେ ଅବା ସଞ୍ଜର ଦୀପରେ ବଡ଼ସିଂହାରର ଗୀତ ଗୋବିନ୍ଦରେ ଅବା ଓଁ କାର ଧ୍ୱନିରେ , ତୁମକୁ ଛୁଇଁ ହୁଅନ୍ତାନି ଥରେ ରକ୍ତ କଣିକାରେ ଚିନ୍ତା ଆଉ ଚେତନାରେ ଅସରନ୍ତି ଆବେଗ ଭିତରେ ତେଜସ୍ଵିନୀ ମନର ଛନ୍ଦରେ ଖାସ ଥରୁଟିଏ ପାଇଁ । । ତୁମେ କି ବୁଝନି ପ୍ରଭୁ ନୀରବ ବେଦନା ଆମ ନୀରବ କଷଣ କନ୍ଦରାସୁରକୁ ମାରି ସୁରକ୍ଷିତ କରିଥିଲ ସବୁରି ଜୀବନ ରଖିଥିଲ ତୁଳସୀର ମାନ କିନ୍ତୁ ଦେଖ ଅନେକ କନ୍ଦରା ଏଠି ଅସୁରକ୍ଷିତ ଧାନ ଓ ଜୀବନ ଶହ ଶହ ତୁଳସୀଙ୍କ କରୁଣ କ୍ରନ୍ଦନେ ଭରିଯାଏ ଗଗନ ପବନ ନୀରବ କାହିଁକି ପ୍ରଭୁ ଆହେ ଶଙ୍କର୍ଷଣ ହଳ ଆଉ ମୂଷଳ ଧାରରେ ଦୂର କର ଏ ଅଭାବୀ ବେଳର କଷଣ ଠାରେ ପ୍ରଭୁ ପ୍ରକଟିତ ହୁଅ ଖାସ ଥରୁଟିଏ ପାଇଁ ଦୂର ହେଉ ଅଜ୍ଞାନ ଅନ୍ଧାର ରହୁ ପ୍ରଭୁ ମାନ ତୁଳସୀର । ।	1
ଚୁମ୍ବନ ତୁମ ଗୋଲାପି ଓଠରେ ଚୁମ୍ବନଟିଏ ମାତ୍ର ଆଙ୍କିବାର ସ୍ୱପ୍ନ କାହିଁ କେତେ ଦିନରୁ ମୋ ହୃଦୟର କୋଣେ କୋଣେ ଉଙ୍କିମାରେ ତୁହାକୁ ତୁହା । ମୁଁ ଜାଣେନା ସେ ଅଧର ତୁମର ମୋ ପାଇଁ କି ନୁହେଁ ତଥାପି କାହିଁ କେଜାଣି ମନରେ ଅନେକ ଆଶା ତାକୁ ଥରେ ଛୁଇଁ ଆସିବାକୁ । ସ୍ୱପ୍ନ ତ ’ ଅନେକ ତୁମ ଦେହ ସାରା ଚୁମ୍ବନର ଚିତ୍ର ଆଙ୍କି ଆଙ୍କି ଆବୃତ କରି ଦିଅନ୍ତି ସବୁ ଦିନ ପାଇଁ । ତୁମେ ଦେଇ ପାରିବ କି ମୋତେ ତୁମ ଅଧରକୁ ମାତ୍ର କ୍ଷଣିକ ପାଇଁ । ମୋ ସ୍ପର୍ଶରେ ତୁମେ ପବିତ୍ରତା ଅନୁଭବ କରିବ ମୁଁ ମୁକ୍ତି ପାଇଯିବି ସେଥିରେ ସ୍ପର୍ଶଟିଏ ମାତ୍ରେ ।	1
ଠିକଣା ମଲ୍ଲିକାର ଠିକଣା ସଭିଏଙ୍କୁ ଜଣା ଯେମିତି ସବୁ ନଦୀ ଅଙ୍କା ବଙ୍କା ପଥ ଦେଇ ପାଇଯାନ୍ତି ସମୁଦ୍ର… ମୋହନା । । ଏ ସହର ପ୍ରଜାପତିଙ୍କୁ କେହିତ ଚିହ୍ନେଇ ଦିଏନା ଫୁଲର ବଗିଚା , ଯେମିତି ସଂକ୍ରାନ୍ତି ପୁରୁଷଙ୍କୁ ଦେଖେଇ ଦିଏନା କେହି ରଙ୍ଗର ମହଲା । । ଏ ସହରରେ ସବୁ କିଛି ଚିହ୍ନା ଚିହ୍ନା ପୁନଶ୍ଚ ଅଚିହ୍ନା ଯେମିତି , ମଲ୍ଲିକା ଏବଂ ତା ’ ର ରହସ୍ୟ ଠିକଣା । ପୁରୁଣା ଠିକଣାରେ ଆଜିକାଲି ନ ଥାଏ ମଲ୍ଲିକା ଯେଉଁଠି ଥାଏ ସେଠି କେବଳ ନିଆଁର ଖେଳ ତା ଚାରିପାଖରେ ଘୁରୁଥାନ୍ତି ସାପ ଏବଂ ସାପର କଙ୍କାଳ । । ଠିକଣା ସବୁଠି ଏକ ରହସ୍ୟର ଜାଲ । ତା ନ ହେଲେ କୁହୁକ ବର୍ଣ୍ଣ ଅନ୍ଧାର ବିଗଳିତ କରୁନଥାନ୍ତା ତାନପୁରାର ସୁର । । ମଲ୍ଲିକାର ଶବ ବ୍ୟବଚ୍ଛେଦ ହେଉନଥାନ୍ତା ମୈଥୁନ ଶିବିରରେ ବିଚରା ପ୍ରେମିକ ପ୍ରବର ନଦୀ ପାର ହେଉ ନଥାନ୍ତା ଘନ ତମସା ରାତିରେ ଠିକଣା ସଠିକ କିମ୍ବା ବେଠିକ କେହି ଜାଣେନା ସେଇଥି ପାଇଁ ତ ଠିକଣା ଖୋଜୁ ଖୋଜୁ ବେଳ ପାହିଯାଏ ।	0
ଭଗ୍ନସ୍ଥିତି ବରଦାସ୍ତ କରି ହୁଏ ନାହିଁ ବୋଲି ଅନେକ ଯନ୍ତ୍ରଣା ମୋ ଆଗେ ଉଙ୍କି ମାରୁଥାନ୍ତି ; ମୋ ପରାଣ , ଆତ୍ମାର ଅନ୍ତରେ ସଦା ଲହରୀ ଭାଙ୍ଗୁଥାନ୍ତି । ଦେଖୁ ଦେଖୁ ମୋ ଚତୁଃପାର୍ଶ୍ୱେ ଯେତେ ଅନୀତି , ଅନ୍ୟାୟ ଘଟିଯାଏ ମୁଁ ନିର୍ବାକ , ନିଶ୍ଚଳ ହୋଇ ଦେଖୁଥାଏ କିଛି କରି ଯେ ନ ପାରେ । କାହିଁକି ଭଗ୍ନ ଆଜି ଏ ସମାଜର ରୀତି , ନୀତି ; ବିଲୁପ୍ତ ତା ’ ର ମହତ୍ୱ ସଂଗ୍ରାମୀତ ପୃଥିବୀରେ କିଏ ବୁଝୁଛି ଏ ଭିତ୍ତିର ତତ୍ତ୍ୱ ? ଶକ୍ତିହୀନ , ଆଜି ପ୍ରେତ୍ୟେକ ମଣିଷ ଅବନ୍ନତି ସମାଜର ପ୍ରତିଟି କ୍ଷେତ୍ରରେ କ ’ ଣ ପାଇଁ ଧାଉଁଛି ମଣିଷ କି ଆନନ୍ଦ ଅଛି ଏଆଇ ବଞ୍ଚିବାରେ … । ଆକାଶ ଦିଶୁନି ନୀଳ ଗଛ ଆଉ ସବୁଜ ଦିଶୁନି ପାଣି ବି ପାଲଟି ଗଲାଣି ପଥର ଏଇଠି ମୋତେ ଯାହା ବିଶ୍ୱାସ ହେଉନି । କିଏ ଯେ କରୁଛି ଦୋଷ ଆଉ କିଏ ନିର୍ବାକ ବନୁଛି ଯିଏ ବିଷ ପିଆଇ ମାରୁଛି ସେଇ ପୁଣି ଲୁହ ଝରାଉଛି । ଏ ଓଲଟପାଲଟ ବିଶ୍ୱରେ ହତବିମ୍ବ ହୋଇଯାଏ ସୂକ୍ଷ୍ମ ଆତ୍ମାଟିଏ ହାତପରେ ହାତ ରଖି ଭାବି ଭାବି ପୁଣି କିଏ ନୀରବରେ ଶୁଏ । ବିଶ୍ୱାସ କରି ହୁଏ ନାହିଁ ଆଜି ଏଇ ମୋ ଦେଶର ସ୍ଥିତିକୁ କେତେ କଳ୍ପନା ମୋର ଦେଖିବାକୁ ୟା ’ ର ଏକ ସୁନ୍ଦର ରାତିକୁ । ଆସ ସରବେ ମିଳି ତିଆରି କରିବା ଏକ ସୁନ୍ଦର ଭାରତ ଯେଉଁଠି ତୁମେ ମୁଁ ଆଉ ଯେତେ ହସୁଥିବେ ମିଳାଇ ହାତକୁ ହାତ… ।	0
ଆଜି ମନେପଡ଼େ ମୋ ଗାଁ ଏବେ ବି ମନେପଡ଼େ ଗାଁରେ ଜେଜେବାପାଙ୍କ ଆମ୍ୱତୋଟାରେ ପ୍ରତିବର୍ଷ ଫଗୁଣର ମହକ ନେଇ ଆସେ ବଉଳ ଫୁଲ କୋଇଲିର କୁହୁକୁହୁରେ ସୁର ମିଶେଇ ପିଲାଦିନେ କଷି ଆମ୍ୱ ଗୋଟେଇ ରାସ୍ତାରେ ଖାଇ ଖାଇ ଘରକୁ ଫେରିବାର ସେ ମଧୁର ସ୍ମୃତି ଅତୁଲ୍ୟ । ଦୋଳବେଦୀ ପାଖ ନଡ଼ିଆଗଛମାନଙ୍କ ଫାଙ୍କରେ ସେ ଫାଳିକିଆ ଜହ୍ନ ଗୋଧୂଳିରେ ଗାଁ ଦାଣ୍ଡକୁ ଧୂଳି ଧୂସରିତ କରି ଫେରୁଥିବା ଅମାନିଆ ଗାଈଗୋଠ ପବନରେ ଅନବରତ ଦୋଳି ଖେଳୁଥିବା ଗାଁ ନଈ ( ଭାର୍ଗବୀ ) ପଠାର କାଶତଣ୍ଡୀଫୁଲ ଆଜି ମନେପଡ଼େ । କୁମାରପୂର୍ଣ୍ଣମୀ ସନ୍ଧ୍ୟାରେ ଜହ୍ନକୁ ଜହ୍ନି ଆଞ୍ଜୁଳି ଦେଇ ସ୍ୱପ୍ନର ରାଜକୁମାରକୁ ପାଇବାକୁ ମୋର ସେ ମାନସିକ ଗାଁ ପୋଖରୀ ( ଗାଈଗଡ଼ିଆ ) ରେ ଗାଧୋଉ ଗାଧୋଉ ତୁଠ ପଥରରେ ଗାଁର ସବୁଠୁ ସୁନ୍ଦରୀ ଝିଅର ପାଉଜିର ରୁଣୁଝୁଣୁ ସୁର ଶୁଣି ତାକୁ ଦେଖି ବି ନ ଦେଖିଲା ଭଳି ମୋର ସେ ଅଭିନୟ ଆଜି ମନେପଡ଼େ ।	1
ଅଖୋଜା ଅଲୋଡ଼ା ତୁମେ ଆଜିକାଲି ମୋ ପାଇଁ ଅଖୋଜା ଅଲୋଡ଼ା ତୁମେ ହେଲେ କାହିଁକି କେଜାଣି ଯେତେ ନ ଚାହିଁଲେ ବି ତୁମେ ଧସେଇ ପଶି ଆସ ଶବ୍ଦ ହୋଇ ମୋ କଲମମୁନରେ ଆଉ ପଂକ୍ତି ହୋଇ ରହିଯାଅ ମୋର ପ୍ରତିଟି କବିତାରେ । ଦିନ ଥିଲା ଯେବେ ଆମେ ଦିହେଁ ଭିଜିଥିଲେ ପ୍ରେମର ପହିଲି ବର୍ଷାରେ ହୃଦୟରୁ ହୃଦୟକୁ ଦୂର କରି ତୁମେ ଚାଲିଗଲା ପରେ ଧୋଇ ଦେଲି ତୁମ ସ୍ମୃତିକୁ ମୁଁ ସେ ବର୍ଷର ଦ୍ୱିତୀୟ ବର୍ଷାରେ ଏବେ ବି ପ୍ରତିଟି ବର୍ଷାରେ ଭିଜେ ଏକା ଏକା ମୁଁ ଆଖିର ଲୁହକୁ ବର୍ଷାର ଟୋପା ଭାବି ପିଇ ନିଏ ମୁଁ । ସକାଳରୁ ସନ୍ଧ୍ୟା ଯାଏ ତୁମ ପାଇଁ ଆନମନା ହୁଏ ଦିନ ଯାଏ ସନ୍ଧ୍ୟା ଆସେ ମନ୍ଦିରରେ ଦୀପାଳି ମୁଁ ଜାଳେ କାହିଁକି ତୁମ ପରି ଅଖୋଜା ଅଲୋଡ଼ା ପାଇଁ ଦିନ ରାତି ମୋ ମନ ତଳେ ନିଜକୁ ମୁଁ ଜାଳେ ।	0
ଜୁଲାଇ ଶେଷର ବର୍ଷା ବନ୍ଦୀ କରି ରଖିଛି ନିର୍ଜନ ଏକ ଘରେ , ଜାଣିନି କି ଦଣ୍ଡେ ଦଣ୍ଡିତ କରିଛି ନିଜ ପାରୁପଣରେ ଜୁଲାଇ ଶେଷପ୍ରାନ୍ତର ବର୍ଷାଟେ । ବନ୍ଦ ଝର୍କା ନିବୁଜ ଦରଜା ଡେଇଁ କାୟା ବିସ୍ତାର କରୁଛି ବିଜୁଳିର ବିକଟ ଆଭା ଘଡ଼ଘଡ଼ିର ମସ୍ତ ଶବ୍ଦ । ଅବିରାମ ଝରୁଥିବା ବର୍ଷାର ରିଙ୍ଗଟୋନ୍ ଆଉ ଭିଜା ପବନର ନରମ ସ୍ପର୍ଶ । ଅନେକ ଶବ୍ଦ ଭିତରେ ଖୋଜି ମିଳୁନି ପରିଚିତ ଶବ୍ଦ ସମ୍ପର୍କିତ ଦେହର ବାସ୍ନା ଆପଣାର ମନ ନିଜର ବନିଥିବା ସ୍ପନ୍ଦନ ଆଉ ଏକ ହୃଦୟର । ନିସଙ୍ଗତା କେବେ ଆଲିଙ୍ଗନ କରୁଛି ତ କେବେ ନିରବତା । ବାହାରେ ଶେଷନାହିଁ ସେଇ ବର୍ଷାର !	1
ମଣିଷ ଅଳ୍ପରେ ବୁଝୁନଥିବା ମଣିଷଟିର ମନ ଖୋଜେ ଅନେକ ଆଶାଭରା ଜୀବନ ନଥାଉ ପଛେ ରାତି ତଥାପି ଦେଖେ ସେ ସପନ… ନିଶ୍ୱାସଟି ଯେ ତାର ମାତ୍ର ଖାଲି ଗୋଟେ ପବନ ତଥାପି ସେ ଖୋଜେ ନିତି ବହୁତ ଜନଧନ ଦ୍ରୁତ ଗତିରେ ଗଡାଇ ତାର ସଂସାର ରୂପକ ଯାନ… ବୁଝେନାହିଁ କାହିଁ ଅଳ୍ପ ଦିନ ଯେ ଏ ଜୀବନ ଯୌବନ ତଥାପି ବାନ୍ଧେ ସେ ଅନେକ ପ୍ରୀତିର ବନ୍ଧନ ଯେଉଁଥିପାଇଁ ଶେଷରେ ହେବାକୁ ପଡେ ତାକୁ ହୀନିମାନ… ସଂସାର ରୂପକ ମାୟା ମରିଚିକାରେ ହୋଇ ପରାଧିନ ମନରେ ଭରେ ଅପ୍ରତ୍ୟାଶିତ ଅଭିମାନ କହି ବୁଲିଥାଏ ଦୋଷୀ କାଳେ ସେ ଭଗବାନ… . .	0
ଏତିକି ମୋର ଆଶା ମା ତୋ ଦେଶେ ଅସୀମ ଆଲୋକ ଅନ୍ଧାରେ ଏଠି ମୁଁ ଏକା ଯନ୍ତ୍ରଣା ର ଜତୁ ଗୃହ ଏଜେ ଏଠି ଜୀବନର ନାହିଁ ଦେଖା । । ମା ତୋ ପାଶେ ଅଶେଷ ଆଶିଷ ମୁଁ ଅଭିଶପ୍ତ କଳିଟିଏ ଜୀବନ ତ ଦୂରେ ମା ମୁଁ ଜନ୍ମ ପାଇଁ ଝୁରୁ ଥାଏ । । ମା ତୋ ହୃଦ ଆଦରରେ ଭରା ମୁଁ ଅଲୋଡା କଣ୍ଢେଇ ଟିଏ ସେ ଆଦର ଯତ୍ନ ପାଇବା ପାଇଁକି କଣ ମୁଁ ଦାବିଦାର ନୁହେଁ ? ମା ତୋର ଚିତ୍ର , ଈଶ୍ଵର ଚରିତ୍ର ତୁ ଭୁଇଁ ପରେ ଭଗବାନ ମୋତେ ହତ୍ୟା କଲେ ମା ତୋ ଚରିତ ହେବ ନି କି ମଳିନ ? ମା ତୋ ପାଇଁ କନ୍ୟା ଭ୍ରୁଣ ମୁଁ ଯେ ତୁ ମୋ ସାହା ଭରଷା ତୋ କୋଳେ ଜନ୍ମ ନେବି ମା ଏତିକି ମୋର ଆଶା ଏତିକି ମୋର ଆଶା । ।	0
ଅନିର୍ଦ୍ଧିଷ୍ଟ ସେ ହଜିଯାଇଥିଲା . . ଶବ୍ଦ ଓ ଅଶବ୍ଦରେ . . ବେଜାଏ କୋଳାହଳ ଭିତରେ ଥମିଯାଇଥିବା ଜାଗତିକ ଚେତନା ଭିତରେ ! ଲାଗୁଥିଲା ସେ ଛାଡିଆସିଛି ନିଜକୁ ଠିକଣାହୀନ ଲଫାପାରେ ଅଥବା ଫେସବୁକର କମେଣ୍ଟ ବକ୍ସରେ ! ଜଞ୍ଜାଳମୁକ୍ତ ଚେତନା ଭିତରେ ଆଉ କଣ ନିଜକୁ ପାଇହେବ ! ଥକିପଡିଥିବା ରୋମାଞ୍ଚ ଓ ଜୀବନ ତମାମ ଗୋଟାଉଥିବା ଗହଳି ଓ କୋଳାହଳରେ ନିଜକୁ କଣ ସାଉଁଟି ହେବ ! ପ୍ରତିକୂଳତାକୁ ପ୍ରତିହତ କରି ଖୋଜିହେବ କି ଅତୀତକୁ . . ଠିକ୍ ସେହି ମାପଦଣ୍ଡ ଭିତରେ ! ଗୁଡେ ଅର୍ଥହୀନ ମାନଦଣ୍ଡକୁ ଧରି ବଞ୍ଚିବାକୁ ହୁଏ ! କେବେ କେବେ ନିଜକୁ ବି ନିଜେ ଠକିବାକୁ ପଡେ ! ଆଖି ଆଗେ ଝୁଲାଇ ଦେବାକୁ ହୁଏ ବାକ୍ୟ ଯୋଡିଏ - ମୁଁ ଏଠି ନିରୁଦ୍ଧିଷ୍ଟ ଅନିର୍ଦ୍ଧିଷ୍ଟ କାଳଯାଏଁ । କେହି ମୋତେ ଖୋଜିଆଣି ପାରିବ ?	0
ହେ ମୋର ଗୁରୁ “ ଗୁରୁ ବ୍ରହ୍ମା , ଗୁରୁ ବିଷ୍ଣୁ , ଗୁରୁଦେବ ମହେଶ୍ୱର । ଗୁରୁ ସାକ୍ଷାତ ପରବ୍ରହ୍ମ , ତସ୍ମଇ ଶ୍ରୀ ଗୁରବେ ନମଃ । । ” ହେ ମୋର ଗୁରୁ ! ମତେ ସ୍ୱପ୍ନ ଦେଖିବା ପାଇଁ ଆବେଶିତ କରନ୍ତୁ ମୋ ଭିତରେ ଥିବା ଶକ୍ତି କୁ ଉଜାଗର କରନ୍ତୁ ଉପଯୁକ୍ତ ଅଭ୍ୟାସ ର ବିକାଶରେ ନୂତନ ଦିଗନ୍ତ ପ୍ରଦାନ କରନ୍ତୁ ନିଜର ଅଦୃଷ୍ଟ କୁ ଦୃଷ୍ଟ କରିବାରେ ଶକ୍ତି ପ୍ରଦାନ କରନ୍ତୁ । ହେ ମୋର ଗୁରୁ ! ମୋ ଜୀବନରେ କଳ୍ପିତ ଦୃଶ୍ୟକୁ ସତ୍ୟ କରିବାରେ ସାହାଯ୍ୟ କରନ୍ତୁ ମୋ ଜୀବନ ର ଉଦ୍ଦେଶ୍ୟ ପୂରଣରେ ସର୍ବଦା ସହାୟକ ହୁଅନ୍ତୁ ମୋର ଏ ଅନାବିଳ ମସ୍ତିଷ୍କ କୁ ଗ୍ରହଣ କରିବାର ଯୋଗ୍ୟ କରନ୍ତୁ ମୋ ମନର ବିଚାର ପ୍ରଣାଳୀରେ ପରିବର୍ତ୍ତନ ପ୍ରଦାନ କରନ୍ତୁ ମୋ ଭାବନାରେ ସୃଜନ ଶୀଳତାର ଶକ୍ତି କୁ ବର୍ଦ୍ଧିତ କରନ୍ତୁ ମୋର ନୂତନ ଅଭିପ୍ରାୟ ଗୁଡିକର ସାଧନାରେ ଉଦ୍‌ବୁଦ୍ଧ କରନ୍ତୁ । ହେ ମୋର ଗୁରୁ ! କୌଣସି କାରଣରୁ ମୁଁ ନିଜକୁ ଦୁର୍ବଳ ଅନୁଭବ କଲେ ନିଜର ଆଶୀର୍ବାଦ ପ୍ରଦାନ କରି ମତେ ଶକ୍ତି ପ୍ରଦାନ କରନ୍ତୁ ସାମୟିକ ଦୁର୍ବଳତାହିଁ ଉପଯୁକ୍ତ ସୁଯୋଗର ସମୟ ପ୍ରତ୍ୟେକ ଅବସର ହିଁ ପରବର୍ତ୍ତୀ ପ୍ରତିଦ୍ୱନ୍ଦିତାର ଆହ୍ୱାନ ମୋର ଦୁର୍ବଳତା ଗୁଡିକୁ ମୋର ଶକ୍ତିରେ ପରିଣତ କରନ୍ତୁ । ହେ ମୋର ଗୁରୁ ! ମୁଁ ଯେତେବେଳେ ଜୀବନର ଅନ୍ଧକାରରେ ନିପୀଡିତ ହୁଏ ମୋର ପଥ ପ୍ରଦର୍ଶକ ହୁଅନ୍ତୁ ଏବଂ ମତେ ନିଶ୍ଚିତ କରାନ୍ତୁ ଅନ୍ଧକାର ହିଁ ଉପଯୁକ୍ତ ସ୍ଥାନ ଗଭୀର ଶାନ୍ତି ଅନୁଭବ ନିମନ୍ତେ ଏହାହିଁ ଉପଯୁକ୍ତ ସମୟ ପ୍ରଗାଢ଼ ଭାବରେ ଚିନ୍ତା କରିବା ନିମନ୍ତେ ଏହାହିଁ ଉପଯୁକ୍ତ ସମୟ ଆତ୍ମ ଶକ୍ତି ଗୁଡିକର ବିକାଶ ନିମନ୍ତେ ମୋ ଜୀବନ ର ଅନ୍ଧକାର ଗୁଡିକୁ ଆଲୋକରେ ପରିଣତ କରନ୍ତୁ । ହେ ମୋର ଗୁରୁ ! ମୁଁ ଯେତେବେଳେ କୌଣସି କ୍ଷେତ୍ରରେ ସଫଳ ହୁଏ ନାହିଁ ମତେ ଆଶୀର୍ବାଦ ପ୍ରଦାନ ପୂର୍ବକ ହୃଦବୋଧ କରାଇ ଦିଅନ୍ତୁ ସଫଳତା ଏବଂ ବିଫଳତା ଜୀବନର ଅଙ୍ଗାଙ୍ଗୀ ଘଟଣାବଳୀ ଗୁଡିକ ବିଫଳତା ହେଉଛି ଉତ୍ତମ ଅବସର ନିଜକୁ ସଫଳ କରିବା ପାଇଁ ବିଫଳତା ହେଉଛି ଏକ ସତ୍ୟ ବାର୍ତ୍ତା ସମୟ ସହିତ ପରିବର୍ତ୍ତନ ପାଇଁ ଏହାହିଁ ପୁନଃ ପ୍ରସ୍ତୁତିର ସମୟ ଉପଯୁକ୍ତ ବୁଦ୍ଧିମତ୍ତାର ପ୍ରୟୋଗ କରି ଶକ୍ତିଶାଳୀ କଠିଣ ରୁ କଠିଣ ଲକ୍ଷକୁ ମଧ୍ୟ ପ୍ରାପ୍ତି କରା ଯାଇ ପାରିଥାଏ । ହେ ମୋର ଗୁରୁ ! ମୁଁ ଯେତେବେଳେ ନିଜକୁ ଜୀବନରେ ଏକାକୀ ଅନୁଭବ କରେ ମୋର ମାର୍ଗ ଦର୍ଶକ ହୁଅନ୍ତୁ ଏବଂ ସୁନିଶ୍ଚିତ କରାଇ ଦିଅନ୍ତୁ ନୀରବତା ହିଁ ଉପଯୁକ୍ତ ସମୟ ଆନ୍ତରିକ ଉର୍ଜାର ବିକାଶ ମାର୍ଗ ଆନ୍ତରିକ ଅନୁସନ୍ଧାନ ହେଉଛି କଳ୍ପନା ବିକାଶ କରିବାର ମାର୍ଗ ସୃଜନଶୀଳତା ର ପଥ ଏହି କଳ୍ପନା ବିକାଶ ରୁ ହିଁ ହୋଇଥାଏ । ହେ ମୋର ଗୁରୁ ! ମୁଁ ଯେତେବେଳେ ଜୀବନ ଯୁଦ୍ଧରେ ପରାଜିତ ହୁଏ ମତେ ଆଶୀର୍ବାଦ ପୂର୍ବକ ମନରେ ଶକ୍ତି ଭରି ଦିଅନ୍ତୁ ପରାଜିତ ହେବା ମଧ୍ୟ ଏକ ବାର୍ତ୍ତା କାର୍ଯ୍ୟ କୁ ପୁନର୍ବିନ୍ୟାସ କରିବାକୁ ଯୁଦ୍ଧରେ ଜୟଯୁକ୍ତ ହେବା ହିଁ କେବଳ ଜୀବନ ର ଇପ୍ସିତ ବସ୍ତୁ ନୁହେଁ ଜୀବନ ର ଶେଷ ଯୁଦ୍ଧରେ ଜୟଯୁକ୍ତ ହେବା ହିଁ ମୋର ସର୍ବ ମୁଖ୍ୟ ଲଖ୍ୟ । ହେ ମୋର ଗୁରୁ ! ମୁଁ ଯେତେବେଳେ ପରଶ୍ରୀ କାତରତାର ବଳୟ ଭିତରେ ଛନ୍ଦି ହୁଏ ମୋର ପଥ ପ୍ରଦର୍ଶକ ହୋଇ ସୁନିଶ୍ଚିତ କରାଇ ଦିଅନ୍ତୁ ଯେ ଅନ୍ୟଠାରୁ ଦୟା , ସମବେଦନା ଆଶା କରିବା ଗୋଟିଏ ଭୁଲ ଅଭ୍ୟାସ ନିଜ ଠାରୁ ହିଁ ଦୟା , ସମବେଦନା ଆଶା କରିବା ହିଁ ଠିକ ଅଭ୍ୟାସ ନିଜର ଅଦ୍ଵିତୀୟ , ଅନୁପମ ଶକ୍ତି ଦ୍ଵାରାହିଁ ଐଶ୍ୱର୍ଯ୍ୟ , ସମ୍ମାନ ଆଦି ଗୁଣର ବିକାଶ କରି ପ୍ରତି ସମୟ ପାଇଁ ମୋର ସୃଜନଶୀଳତାକୁ ବଜାୟ ରଖିବି । ହେ ମୋର ଗୁରୁ ! ମୁଁ ଯେତେବେଳେ ଆତ୍ମାନୁରାଗର ଚକ୍ରବ୍ୟୁହ ଭିତରେ ଛନ୍ଦି ହୋଇ ଯାଏ ମତେ ଆଶୀର୍ବାଦ ପୂର୍ବକ ସୁନିଶ୍ଚିତ କରାଇ ଦିଅନ୍ତୁ ଯେ ଆତ୍ମ ସର୍ବସ୍ୱ ହେବା , ସ୍ୱାର୍ଥପର ହେବା , ଏକ ଭୟାନକ ସ୍ୱାଭାବିକ ଧର୍ମ ଏହା ଆମର ଯୋଗ୍ୟତା ଆଉ ସାଧୁତା ଗୁଣ ଗୁଡିକୁ ବିନାଶ କରି ଥାଏ ଏହା ଆମର ଆଧ୍ୟାତ୍ମିକ ପରମ ଶକ୍ତି ଗୁଡିକର ବିଲୋପ କରି ଥାଏ ତେଣୁ ଆତ୍ମଭିମାନ ଗୁଡିକୁ ଦ୍ରବିତ କରି ଆତ୍ମ ଶ୍ରଦ୍ଧା ର ବିକାଶ କରିବି । ହେ ମୋର ଗୁରୁ ! ମୁଁ ଯେତେବେଳେ ନିଷ୍ଠାପର ପ୍ରେମରେ ପରାଜିତ ହୁଏ ମୋର ପଥ ପ୍ରଦର୍ଶନ କରି ହୃଦ ବୋଧ କରାଇ ଦିଅନ୍ତୁ ଯେ ସଚ୍ଚୋଟ ପ୍ରେମର ହିଁ ସବୁବେଳେ ବିଜୟ ହୋଇ ଥାଏ ପ୍ରେମ ହିଁ ଜୀବନର ପ୍ରକୃତ ବାହକ ହୋଇ ଥାଏ ପ୍ରେମହୀନ ଜୀବନର ସବୁଠାରୁ ବଡ଼ ଭଗବତ ଭାବନା ପ୍ରେମ ହିଁ ଜୀବନରେ ଆତ୍ମାର ପ୍ରତିଫଳନ କରାଇ ଥାଏ ପ୍ରେମ ହିଁ ଜୀବନରେ ସ୍ୱପ୍ନ ଦୃଷ୍ଟ ସତ୍ୟ ହୋଇଥାଏ ପ୍ରେମ ହିଁ ଜୀବନରେ ଆନନ୍ଦ ଦାୟକ ଯାତ୍ରା ର ଶୁଭାରମ୍ଭ ! * “ O my teacher ” କବିତାର ଅନୁସରଣରେ ଲିଖିତ	1
ତ୍ରିରଙ୍ଗା ରେ ତ୍ରିରଙ୍ଗା ଛଳନା ରଙ୍ଗ ରେ ଆଜି ସାରା ଦେଶ ରଙ୍ଗା । ପାଖେ ନ ଥାଏ କିଛି ହେଲେ ଦୁରୁ ଭାସିଆସେ ପବନ ରେ ଗନ୍ଧ । ସେ ଗନ୍ଧ ପାଇଁ ସମସ୍ତେ ଅନ୍ଦ । ସମସ୍ତଙ୍କ ପାଇଁ ଆଜି ଏଠି ସବୁ ମହଙ୍ଗା ତ୍ରିରଙ୍ଗା ରେ ତ୍ରିରଙ୍ଗା ତିନି ରଙ୍ଗରେ ହେଲା ତୋର ରଙ୍ଗା । ତୁହିଁ ଆମ ରାଷ୍ଟ୍ରୀୟ ପତାକା । ଯେଉଁ ଦେଶ ରକ୍ତ ବଦଳରେ ପାଇଥିଲା ସ୍ୱାଧୀନତା , ସେହି ଦେଶ ମାଟି ଆଜି , ପୁଣି ଥରେ ରକତରେ ରଙ୍ଗା । ତ୍ରିରଙ୍ଗା ରେ ତ୍ରିରଙ୍ଗା ନୋଟ ଆଉ ଭୋଟ ପାଇଁ ଏଠି ସବୁ ପଙ୍ଗା । ଭାଇ କରେ ଆଜି ନିଜ ଭାଇ , ପାଇଁ ବିପଦର ସଙ୍ଗା । ଭେଣ୍ଡା ପୁଅ କର୍ମ ପାଇଁ ଆଜି ବାପା ମା ଙ୍କ ହୃଦୟ ଭଙ୍ଗା । ତ୍ରିରଙ୍ଗାରେ ତ୍ରିରଙ୍ଗା ଧର୍ମନୀରପେକ୍ଷ ରାଷ୍ଟ୍ର ପାଇଁ ଆମ , ରାଷ୍ଟ୍ରର ଲାଗିଥିଲା ଦିନେ ଛଲଙ୍ଗା , ଆଜି କବଳିତ ଧାର୍ମିକ ଦଙ୍ଗା । ନିରୀହ ଜନତାଙ୍କ ମୃତ୍ୟୁ ପାଇଁ , ଦାୟି ଏହି ସାମ୍ପ୍ରଦାୟିକ ଦଙ୍ଗା । ଦୀର୍ଘଦିନ ମୃତ୍ୟୁ ସହ ସଙ୍ଘର୍ଷ ପରେ ବି ମାଟିରେ ମିଶିଯାଇଛି ନିର୍ଭୟାର ଅଙ୍ଗ , ତଥାପି କାମନାରେ ଅନ୍ଧ ଯୁବଗୋଷ୍ଠୀ ଠାରୁ ମୁକୁଳିପାରିନି ନାରୀ ସମାଜ । ନାରୀ ହତ୍ୟା , ବଧୁ ହତ୍ୟା , କନ୍ୟା ଭ୍ରୂଣ ହତ୍ୟା , ଆଜି ଦେଶ ପାଇଁ ମୁକ୍ଷ୍ୟ ପ୍ରସଙ୍ଗ । ଲୁଣ୍ଠନ , ହତ୍ୟା କରି ଆଜି ମଣିଷ ପହଞ୍ଚି ଯାଇଛି ପର୍ବତ ର ଶୃଙ୍ଗ । ଚକା ଆଖି ସବୁ ଦେଖି ଚୁପ ବସିଛି ଧରି ନିଜ ମଙ୍ଗ । ନିଜେ ସମାଧାନ କଲା ନାହିଁ , ନିଜ ବ୍ରହ୍ମବିଭ୍ରାଟର ପ୍ରସଙ୍ଗ । ତ୍ରିରଙ୍ଗା ରେ ତ୍ରିରଙ୍ଗା ଯଦି ଅଣ୍ଟି ଛୁରୀ ତଣ୍ଟି କାଟି କରେ ପାପ , ଯଦି ଏହି ମାଟି ପୁଅ ଆପଣାଏ ନକ୍ସଲପନ୍ଥା , କରେ ନିଜ ଦେଶର ଲୋକଙ୍କ ହତ୍ୟା , ଯଦି ଶାନ୍ତି ନାହିଁ , ଏକତା ନାହିଁ , ସଦଭାବ ନାହିଁ , ତେବେ ନାହିଁ ଆଉ ଖ୍ୟାତି ତୋର ତ୍ରିରଙ୍ଗା । ତ୍ରିରଙ୍ଗା ରେ ତ୍ରିରଙ୍ଗା……	0
ମା ତୋ ବିଷୟରେ କଣ ଲେଖିବି ? ଏମିତି କୌଣସି ଲେଖା ନାହିଁ , ଯାହା ତୋତେ ଶବ୍ଦରେ ସୀମିତ କରିହେବ । ତୋ ବର୍ଣ୍ଣନା ପୁରା କରିହେବ , ଏମିତି କୌଣସି ଗ୍ରନ୍ଥ ନାହିଁ । ତୁ ମମତାର ପ୍ରତିମୂର୍ତ୍ତି , ତୋ ଭିତରେ ସବୁ ଅନ୍ନତ ରହିଛି । ସବୁ କାମ ପୂର୍ବରୁ ତୋର ଉପଦେଶ ନିଏ । ମୋ ଜିତିବାର ମନ୍ତ୍ର ଫୁଙ୍କି ଦିଏ । ଆପଣାଙ୍କୁ ପର କରି ମା ଅନେକ ଦୁଃଖ ଯନ୍ତ୍ରଣା କୁ ଟପି ମୋରି , ସେବାରେ ନିଯକୁ ନିୟୋଜିତ କଲୁ । ଏନ୍ତୁଡିଶାଳରୁ ପାଳିଲୁ ପୋଷିଲୁ , ମୋତେ ମଣିଷଟେ କରି ଗଢ଼ିଲୁ ମା । କୌଣସି ପଥରେ ଯିବା ପୂର୍ବରୁ , ଯେବେ ତୋ ଚରଣ ଛୁଇଁ ଦିଏ ମା , ମନ ରେ ବିଶ୍ୱାସ ଭରିଯାଏ , କି କେବେ ବିଫଳ ହୋଇ ଫେରିବି ନାହିଁ । ତୋର ଆଶୀର୍ବାଦ ତୋର ସାତ୍ୟୁନା , କେବେ ଭୁଲ ହେଲେ ମୋ , ଉପରେ ସବାର ହୋଇ , ମୋତେ ବାରମ୍ବାର ଚେତେଇ ଦିଏ ମା । କିନ୍ତୁ ଏବେ କଣ ଆଉ ହୋଇପାରିବ ମା , ମୋର ବୟସ ବଢି ଚାଲିଛି , ମୁଁ ଆଉ ଆଗ ପରି ହୋଇ ରହି ନାହିଁ । ଆଗେ କେବେ ତୋତେ ଛାଡ଼ି ଚାଲିଗଲେ , ପୁଣି ଦଉଡି ପଳାଇ ଆସୁଥିଲି । ଆଉ ତୋ କୋଳରେ ବସି , ସବୁ ହାଲତ ଶୁଣୁଥିଲି । କିନ୍ତୁ ଏବେ ନିଜକୁ ନିଜେ ବୁଝାଇ ନିଏ । ସବାଲ ଆଉ ଜବାବର ଲଢ଼େଇ ମଧ୍ୟରେ । ଛୋଟବେଳେ ଆମ ଛୋଟ ପରିବାର , ଭିତରେ ମୋତେ ବହୁତ ସମୟ , ମିଳୁଥିଲା ତୋ ସାଥେ ମା । କିନ୍ତୁ ଏବେ ଜୀବନର ଏହି ଚଲା ପଥରେ , ମୁଁ ସବୁବେଳେ ବ୍ୟସ୍ତ ରହୁଛି । ଏବେ ଘରଠୁ ଦୂରେ ରହି । ତୋ ଠୁ ଦୂରେ ରହି , ନିଜ କର୍ତ୍ତବ୍ୟ ସମ୍ପାଦନ କରିବାରେ , ମୁଁ ଏଠି ସେଠି ଘୁରି ବୁଲୁଛି । ଯେବେ ମୁଁ ଥକି ଯାଉଛି , ଜୀବନର ଏହି ଯୁଦ୍ଧରେ , ତୋ କଥା ମୋର ପଡି ଯାଉଛି ମା । ଏତେ ବ୍ୟସ୍ତ ଜୀବନ ଭିତରେ , ଏତେ ବଡ ଦୁନିଆରେ , ମୋର ଆଖି ଯେତେବେଳେ ଛଳ ଛଳ ହୁଏ , ସେତେବେଳେ ତୁ ମୋ ସ୍ମୃତି ଭିତରେ ଆସୁ , ନିଜ ଉପଦେଶର ମୋତେ , ଅନୁସରଣ କରେଇବା ପାଇଁ । ମୋର ସମସ୍ତ ସଫଳତା ତୋତେ ହିଁ ଖୋଜେ ମା , ଯେବେ ତୁ ମୋ ପାଖେ ନ ରହୁ । ସବୁ କିଛି ପୂରଣ ହୋଇ ବି ମା , କିଛି ବି ପୁଣି ବାକି ରହିଯାଏ । ମା ତୁ ଅଛୁ । ସେଥିପାଇଁ ତ ମୋର ଅସ୍ତିତ୍ୱ ଅଛି । ଏବେ ମୁଁ ଏହି ଲେଖାର ବିରାମ ଦେଉଛି । ଏତି ସହ ତୋତେ ଦୁରେ ରହି ନମସ୍କାର କରୁଛି ।	1
ମଧୁର ହସ ସେହି ଦିନ ଗୁଡାକରେ ଛାତିର କୋହ ଭରି ଯାଇଥିଲା ରାତି ସାରା ମୁଁ ଶୋଇ ପାରିତ ନଥିଲି ଯାହା କରୁଥିଲି ସବୁ ହୋଇଯାଉଥିଲା ଭୁଲ ପାଖରେ ଥିଲ ତୁମେ ଲୁହ ପୋଛିଦେବା ପାଇଁ ଧୀରେ କାନରେ କହୁଥିଲ ପ୍ରଣୟର ଶବ୍ଦ ଖୁସି ହୋଇଗଲି ପାଖକୁ ତୁମେ ଆସି ଯାଇଅଛ । ଉତ୍ସାହ ପାଇଁ ହସ ଟିଏ ଅଛି ହାରିଗଲେ ଡାକିବା ପାଇଁ ଅଛ ତୁମେ ମୁହୂର୍ତ୍ତ ଗୁଡାକର କଥା ଭାବେ ମୁଁ ତୁମେ ଥିବ ତ ପାଖରେ ସାହର୍ଯ୍ୟ କରିବ ସେହି ତୁମର ସେ ମଧୁର ହସ ହଜି ଯାଇଥିବା ମୁହୂର୍ତ୍ତମାନଙ୍କୁ ଭୁଲିଯିବା ପାଇଁ । ଚାଲି ଯାଅ ଯଦି ଦୂରକୁ ତ ତୁମେ ପାଖରେ କେହିତ ନଥିବେ ତୁମର ହସ ମନେ ପଡିଯାଏ କାନ ପାଖରେ କୁହ ତୁମେ କେହି ଦେଖନ୍ତିନି । ଉଡିପାରନ୍ତି ମୁଁ ଯଦି ଦୂରକୁ ଉଡି ତ ଯାଆନ୍ତି ଏକ ଉଷ୍ନ ସକାଳର ପାଇଁ ତୁମ ସହ ମୋ ପ୍ରେମକୁ ଏକାଠି ରଖିବାକୁ ସବୁଦିନ ପାଇଁ ପ୍ରିୟା ମୋର ଜୀବନକୁ ପୂର୍ଣ କରିଦେଲ ତୁମେ ଏକମାତ୍ର ଯାହାକୁ ମୁଁ ମନେରଖେ ଭୁଲେ ନାହିଁ ତୁମର ସେ ମଧୁର ହସ କାନର ଧିରେ କୁହ ତୁମେ ପ୍ରଣୟର କଥା ।	1
ମୃତ୍ୟୁ ଓ ନାରୀ ରାବଣର ଗଡ଼ପୁରେ ଉଚ୍ଛୁଳେ ଆୟୁଷ ଯଦିଓ ସେ ଲେଖିଥିଲା କାନ୍ଥ ଓ ବାଡ଼ରେ ସୀତାକୁ ହରିଲେ ମୃତ୍ୟୁ ସୁନିଶ୍ଚିତ । ତଥାପି ସେ ଦେଖୁଥିଲା ରାତିଦିନ କୁଞ୍ଜବନ , ରାଜ ଅନ୍ତପୁରେ ସୂର୍ଯ୍ୟାସ୍ତର ଗୋଧୂଳି ଓ ଯାମିନୀର ଶେଷ ପ୍ରହରରେ ସୀତାର ଲାବଣ୍ୟ । ଛଳନାର ପଶାକାଠି ଶକୁନିର ଡାକେ ପୁଣ୍ୟତାର ପାଟଳ ତନୁକୁ ଚୁମେ ପାପ ମୃତ୍ୟୁର ବେଶରେ । ପଥଭୂଲେ ମନ ଉତଖାତ ଆୟୁଷ ହୁଏ ଛଟପଟ ପାଞ୍ଚାଳୀର ବସ୍ତ୍ର ତା ’ ର ପଣ ମୃତ୍ୟୁ ଡାକେ ହାତ ଠାରି ଆସ ଆସ ପ୍ରିୟ ଦୁର୍ଯ୍ୟୋଧନ ।	1
ଗୋଟେ ମାତାଲ ଗାଁ ଭଲ ଲାଗୁନି ବୋଲି ଗାଁ କିଣିଦେଲି ଖଣ୍ଡେ ଜାଗା ରାଜଧାନୀରେ ଋଣରେ ଠିଆ ହୋଇଗଲା ଘର ଗୋଟେ ଦମ୍ଭ - ସହରୀ ସଂସ୍କାର ଦିକଦାର ଲାଗିଲାଣି ଦାନ୍ତ କାଠିରେ ଦାନ୍ତଘସା ଠାକୁର ଘରର ଢଂଗ ଢଂଗ ଘଣ୍ଟ ଧ୍ୱନୀ ଗୋରୁଗାଈଙ୍କ ହଁମା ରଡ଼ି ବାଉରୀ ବୁଢ଼ୀର କଟା ସମ୍ପା ବହୁଚୋରୀ - ବାଗୁଡ଼ି , କବାଡି ଦାଣ୍ଡ ନଡ଼ିଆଗଛ ବାଉଙ୍ଗାରେ ଝୁଲୁଥାଏ ବାସି ଜହ୍ନ ବିନ୍ଦୁ ବିନ୍ଦୁ କାକର ଠୋପାରେ ମୁହଁ ଧୋଇ ଠିଆ ହୁଏ ବଗିଚାର ଫୁଲଗଛ ‘ କରାଗ୍ରେ ବସତି ଲକ୍ଷ୍ମୀ - କର ମଧ୍ୟେ ସରସ୍ୱତୀ ’ ପଣହୁଏ ପାପୁଲି ଆଇନାରେ ଦେଖିହୁଏ ସକାଳ ଈଶ୍ୱର ଏବେ ବାରବାଟୀ ଖେଳପଡିଆରେ ତିଆରି ଚାଲିଛି ରେଳଷ୍ଟେସନ ଆମ୍ବ ତୋଟାରେ ଚାଲିଛି କ୍ରସର କଳ - କାରଖାନା ଘାସ ପିଠିରେ ନଦୀ ହେଇଯାଇଚି ଗୋଡ଼ି - ଗଇଁନ୍ତି - ଗୁଣ୍ଡାଗିରି ପିଲାଙ୍କ ଗୋଡ଼ - ଗୋଇଠି ଗାଈଙ୍କ ପାଟି ପେଟ ଏକଦମ ଥମ ବନ୍ଧାପଡ଼ିଚି ପ୍ରଗତି ପେଟରେ ଖେଳପଡ଼ିଆ ହାଡ଼ସନ୍ଧିର ପରାସ ପରି ଲାଗେ ଆମ ଗାଁ ସ୍କୁଲ ବଥ ବଥା - ବୋଝ ମଧ୍ୟାହ୍ନ ଭୋଜନ ବହି - ବାହୁସ୍ଫୋଟ - ବାଇସାଇକେଲ ବଦନାମ ସର୍ବଶିକ୍ଷା ଅଭିଯାନ ପ୍ରଧାନମନ୍ତ୍ରୀ ସଡକ ଦେଇ ପଶିଆସିଲେ ସହର ସରକାର - ଶାସନ ଗାଁ ମଝିକୁ ବଢ଼ିପାଣି ପରି ଧୋଇଦେଲା ପୋଥି ପୁରାଣ - ପୂରାତନ - ପରମ୍ପରା ପିମ୍ପୁଡି ପର ପରି ଗଜୁରି ଉଠିଲା ସଂସ୍କାର ସନାତନ ସଭ୍ୟତା - ସହର ସଇତାନ ଏବେ ଗାଁ ମାଡ଼ରେ ମାତାଲ ଝୁଲି ଝୁଲି ଗାଁ ଚାଲୁଚି ବିଶ୍ୱବଜାର କୁ… ।	0
ମା ’ ର ନାମ ମା ’ ଗଲା ପରେ ତୁମର ଜୀବନ ନ ଥିବା ଆଖି , ମୁଁ ଦେଖିଛି ବାପା ଦେଖିଛି ପୁଣି ଅନ୍ତରଙ୍ଗ ଛଳନାରେ ଢାଙ୍କିବା ତୁମ ଅସହାୟତା । ମୋର ମା ’ ଗଲା ହେଲେ ତୁମର ଯେପରି ଜୀବନ ଚାଲିଗଲା ଜେଜେମା ଠୁ ଭାତଡାଲି ରନ୍ଧା ମୁଁ ଶିଖିଲିଣି ଜାଣିଲିଣି ଝୋଟିପକା ପିଠାଗଢ଼ା , ଧାନ ଉସୁଆଁ ଆଦି ଘରକରଣା ଏବେ ପରଘରୀ ହେବାକୁ ମୁଁ ପୂରା ତିଆର । ହେଲେ ତୁମର ଏ ଅସହାୟତାକୁ କାନିରେ ବାନ୍ଧି ମୁଁ କେମିତି ଗଢ଼ିପାରିବି ମୋ ନିଜର ସଂସାର । ମୋ ଛୋଟକୁହା ମାନ ବାପା ନେଇ ଆସ ଗୋଟେ ନୂଆ ମା ’ ମୁଁ ଯିବି ଶାଶୂଘର ତୁମ ସଜଡ଼ା ଘର ଦେଖି । ଖାଲି ଗୋଟେ ଅନୁରୋଧ ମା ’ ର ନାଁ ଲକ୍ଷ୍ମୀ , ସରସ୍ୱତୀ , ରେବତୀ , କାଳି କି କରାଳି ହେଲେ ହେଉପଛେ କେବେ ହେଁ ଘରକୁ ଆଣିବନି ଇନ୍ଦ୍ରାଣୀକୁ ।	1
କଳା ଅଜଗର ସତ୍ୟ ଆଉ ଧର୍ମ ରକ୍ଷା କରି ଦେବକୀ ଗୋଟି ଗୋଟି କରି କଅଁଳ ନିଷ୍ପାପ ଶିଶୁକୁ ଦୁଷ୍ଟ ଦୁରାଚାରୀ କଂସ ହାତରେ ଟେକି ଦେଲାପରି କେଉଁ ସତ୍ୟ , ନ୍ୟାୟ ଆଉ ଧର୍ମ ଆଧାରରେ ଚୁକ୍ତି କରି ଦେଶୀ ବିଦେଶୀ ପୁଞ୍ଜିବାଦୀ ଭ୍ରଷ୍ଟାଚାରୀ ଦଲାଲମାନଙ୍କୁ ଶାଗ , ମୁଗ , ମାଛ ଦରରେ ହେ ସରକାର ଟେକି ଦେଉଅଛ ; ବେସାହାରା ଜୀବନ ଜିଉଁଥିବା ବିସ୍ଥାପିତଙ୍କ ସାତ ପୁରୁଷର ପାଦ ତଳର ମାଟି ଆଉ … ପାଣି , ପବନ , ପାନ , ମୀନ ! ଭକ୍ତ ପ୍ରହଲ୍ଲାଦର ଆକୁଳ ନିବେଦନରେ ନରସିଂହ , ହିରଣକଶ୍ୟିପୁର ଛାତି ଚିର ରକ୍ତ , ମାଂସ , ହାଡ଼ ଶୋଷି ନେଲା ପରି କେଉଁ ଦୀନଦରିଦ୍ର , ନିରନ୍ନ ବୁଭୁକ୍ଷୁର ଆର୍ତ୍ତ ଚିତ୍କାର ଆଉ କରୁଣ କ୍ରନ୍ଦନରେ କଳା ଅଜଗର ପରି ଶୋଷି ନେଉଅଛ … ସକଳ ଐଶ୍ୱର୍ଯ୍ୟର ଶେଯ ପାରି ନିଘୋଡ଼ ନିଦ୍ରାରେ ଶୋଇ ପଡ଼ିଥିବା ପାହାଡ଼ , ପର୍ବତ , ଖଣି ଖାଦାନର ଛାତି ଚିରି ଲୁହା , କ୍ରୋମାଇଟ ତମ୍ବା , ସୁନା , ଆଲୁମିନା … ଆଉ କଳାହୀରା ! ! ପୁଣି , ନୀରିହତାର ପଣତ ପାତି ଜୀବଜଗତକୁ ଜିଇଁବାର ଅମ୍ଳଜାନ ବାଣ୍ଟୁଥିବା ଜଙ୍ଗଲର ଶାନ୍ତସ୍ନିଗ୍ଧ ସବୁଜିମା ; ଆଉ ଛମ ଛମ ଛନ୍ଦ ତୋଳି ବୋହି ଯାଉଥିବା ଉତ୍ତାଳ ଝରଣାର କଳକଳ ନାଦ । କଳା କୁବେର ବନିବାର ଦୁର୍ବାର ଆଶାରେ କେତେଦିନ ଦୁର୍ନୀତି , ଜୁଆଚୋରି , ଶୋଷଣ , କଷଣ ଆଉ ଲୁଣ୍ଠନର ମଙ୍ଗ ଧରି କଳା ଶାସନର ଅନ୍ଧଗଳିରେ ତମେ ବାହି ଚାଲିଥିବ ଗଣତନ୍ତ୍ରର ଧର୍ମଡ଼ଙ୍ଗା ?	0
ଜହ୍ନ ଜଣାଣ ଭାତହାଣ୍ଡିର ଟକମକ ଫୁଟୁଥିବା ପାଣି ଭିତରେ ତରଳି ଯାଉଛି ଜହ୍ନ । ବାପା ଯୋଗିନୀଖିଆ ଯାଇଚି ଚାଉଳ ଆଣିବାକୁ ଦି ’ ଟଙ୍କିଆ ଚାଉଳକୁ ସାହୁ ଦୋକାନରେ ବିକି ଘୁମଉଥିବ ଦେଶୀ ଭାଟି ବାରଣ୍ଡାରେ । ତା ’ ମୁହଁର ଫେଣକୁ ଚାଟି ଖାଉଥିବେ କୁକୁର ଏଠି ଭୋକ ଗର୍ଜୁଚି ଭାତହାଣ୍ଡିରେ ତୁନି କରିବାକୁ ମିଳୁନି ମୁଠେ ଚାଉଳ । ଜହ୍ନରାତି କଥା ଭାବି ଭାବି କିଶୋରୀଝିଅ ଗୋଡ଼ ପୂରେଇଦେବ ଚୁଲ୍ଲୀରେ ଭାବୁଚକି ? ବାରୀକବାଟ ଖୋଲି ଯିବ ଆମ୍ବତୋଟାକୁ ? ଏ ଚାଳଘରର ଚୋରା ବାଟ ଦେଇ ଓହଳିପଡ଼େ ଜହ୍ନରାତି । ଭରା ଯୌବନରେ ଝାଉଁଳି ପଡିଥିବା ଝିଅ ଦେହରେ ନଦିହୁଏ ଜହ୍ନ । ଭୋକରେ ଥରୁଥିବା ତା ’ ଭାଇର ଦେହ ଜର ମୁଣ୍ଡେଇ ଶୋଇଥିବା ବୋଉ ଫେରି ନ ଥିବା ବାପା କଥା ଭାବୁ ଭାବୁ ଜହ୍ନରାତି ଫେରିଯାଏ ସାଥିରେ ନେଇ ଦୁଇଠୋପା କିଶୋରୀ ଲୁହ । ଝିଅ ଏବେ ଜହ୍ନ ଜଣାଣ ଗାଇପାରେ ଏ ଜହ୍ନ , ତମେ ଫେରେଇଆଣ ମୋ ବାପାକୁ ବୋଉ ମାଠିଆ କାଖେଇ ଯାଉ ନଈକୂଳ ଦୁଧଭାତ ଖାଇ ଭାଇ ଖୋଜିଯାଉ କିଆବଣରେ ହଜିଯାଇ ଥିବା କ୍ରିକେଟବଲ । ଜହ୍ନଗୋ ’ ତମେ ଭାଙ୍ଗିଦିଅ ପ୍ରସ୍ତାବସବୁ ବୁଢାବରଙ୍କର ବଇଁଶୀଆଳ ଗୀତରେ ନାଚିଉଠୁ ଏ ରାତି ଜହ୍ନର ଜହର ପିଇ ଫେରିଆସୁ ଫେରିବାଲା ଚନ୍ଦ୍ରନିଶାରେ ଶୋଇପଡନ୍ତୁ ପ୍ରଜାପତି ଆଜିର ରାତିରେ । ଜହ୍ନ ତୁ ଜାଣିଥା ଘରେ ଭୋକ ହାଣ୍ଡିଏକୁ ଲୁହ ହାଣ୍ଡିଏ । ବାପା ଆଗେ ଫେରନ୍ତୁ ଆଉ ସବୁ ପରେ ।	0
ଜନ୍ମଭୂମି ପବିତ୍ର ଜନମ ଭୂମିଚରଣେ କରେ ଦୟିନୀ ଜ୍ଞାନୀ ଗୁଣି ପ୍ରସବିନୀ ଭାରତମାତା ଧର୍ମ ନିରପେକ୍ଷ ନାମେସାର୍ବଭୌମ୍ୟ ରାଷ୍ଟ୍ର ଧାମେ ପରିଚିତ ହେଉ ମା ’ ଗୋ ଜଗତ ଜିତା ଗଣତନ୍ତ୍ରେ ମାର୍ଜିତ ହୋଇ ଦେଖାଉଛୁ ମାର୍ଗ ବିଶ୍ୱ କଲ୍ୟାଣ ପାଇଁ । । ତୋ ପୁତ୍ର ବୀର ସାମନ୍ତଧୈର୍ଯ୍ୟ ବଳ ଅପ୍ରମିତ ସ୍ୱାଭିମାନ ରକ୍ଷା ପାଇଁ କରିଛି ପଣ ସିଆଚୀନ ତୁଷାରରେକାରଗିଲ ସୀମାନ୍ତରେ ଶତ୍ରୁ ସହ ଲଢ଼ି ଦର୍ପ କରନ୍ତି ଚୂର୍ଣ୍ଣ । ସ୍ୱର୍ଣ୍ଣାକ୍ଷରେ ଲେଖାଯାଏ ସ୍ମୃତି ଶତକୋଟି ପ୍ରାଣ ଯା ’ ର ବାଢେ ପ୍ରଣତି । । କୃଷକ ସନ୍ତାନ ତୋରକର୍ମେ ଅଟେ ପ୍ରୀତି ଯା ’ ର ମାନେ ନାହିଁ ବର୍ଷା ଶୀତ ବୈଶାଖ ତାତି ରକତକୁ ଝାଳ କରିଶସ୍ୟ ଶ୍ୟମଳାରେ ଭରି ଆତ୍ମ ନିର୍ଭରଶୀଳରେ ଲଭିଛି ଖ୍ୟାତି । ଥକିନାହିଁ ଜୀବନ ଯୁଦ୍ଧେ ଶକତି ସଂଚାର କରି ସବୁରି ହୃଦେ । । ଶ୍ରମଜୀବୀ କାରିଗରସାର୍ଥକ ତୋର କୁମର ଦେଶ ନିର୍ମାଣରେ ତା ’ ର ଶ୍ରମ ସ୍ୱୀକୃତି ଗଢ଼ିଲେ ତୋ ଦେହେ କଳାକଉଶଳ କୀର୍ତ୍ତିମାଳା ନିହାଣ ମୁନରେ ମୂର୍ତ୍ତି କଲେ ଅଙ୍କିତ ବଢ଼ାଇଲେ ତୋ ଯଶମାନ ଶିଳ୍ପ ସମୃଦ୍ଧିର ତୋତେ କଲେ ମହାନ । । ପରମାଣୁ ବିସ୍ଫୋରଣେକ୍ଷେପଣାସ୍ତ୍ର ପରୀକ୍ଷଣେ ବୈଜ୍ଞାନିକ ପୁତ୍ର କଲେ ସ୍ଥିତି ଜାହିର କମ୍ପ୍ୟୁଟର ଉଦ୍ଭାବନେଉପଗ୍ରହାଦି ପ୍ରେରଣେ ଦେଖାଇଲେ ପ୍ରତିଭା କା ନୁହେଁ ଜାଗିରୀ ବିଜ୍ଞାନକୁ ସମାଜ ହିତେ ଲଗାଇଲେ ତୋର ଶକ୍ତି ସାମର୍ଥ ପଥେ । । ସାମ୍ବାଦିକ ପୁତ୍ର ଯେତେରହି ବିଶ୍ୱପଥ ପ୍ରାନ୍ତେ ମାନବିକ ସୁରକ୍ଷାରେ ସଂଗ୍ରାମ ରତ ସତ୍ୟନିଷ୍ଠା ନିର୍ଭୀକତାଦୁସ୍ଥ ମାନବ ବାରତା ଦେଇ କରେ ତୋ ପ୍ରାଣର ମହିମା ବ୍ୟକ୍ତ ଲେଖନୀକୁ ଅଙ୍କୁଶ କରି କରୁଥାଏ ସେବା ତୋର ଯାଗି ପ୍ରହରି । । ନମସ୍ୟ ତୋ ଗୁରୁକୁଳସ୍ୱଭାବେ ଛାତ୍ର ବତ୍ସଳ ଭବିଷ୍ୟ ପିଢ଼ି ସୁଦୃଢ଼େ ହୋଇଲେ ବ୍ରତୀ ମେଧାବୀ ଚରିତ୍ରବାନଦେଶଭକ୍ତି ପରାୟଣ ସୃଷ୍ଟିକରି ବଢ଼ାଇଲେ ତାହାରି କୃତି କଲେ ତୋତେ ଗୌରବମୟୀ ବୌଦ୍ଧିକ ସଂପଦେ କଲେ ବିଶ୍ୱବିଜୟୀ । । ସମ୍ମିଳିତ ନିଷ୍ଠା ଫଳେଏକତା ସଂହତି ବଳେ ଯଶ ଅର୍ଥ ବିଭବରେ ପାଇଲୁ ଶୋଭା ହେଲା ତୋର ମାନ ବୃଦ୍ଧିସକଳ କାମନା ସିଦ୍ଧି ବିକଶିତ ରାଷ୍ଟ୍ରଭାବେ ହୋଇଲୁ ଉଭା ମା ’ ଗୋ ତୋର ସନ୍ତାନ ବୋଲି ଭାରତୀୟ ଭାବେ ଗର୍ବେ ଉଠଇ ଫୁଲି । ।	1
ଶ୍ରୀପାଦେ କରୁଛି ଲୁହରେ ପ୍ରଣାମ ଜନନୀ ଗର୍ଭରୁ ଜନମ ହୋଇଣ ସ୍ଥୁଳ ଶରୀର କୁ ନେଇ… ଆସିଥିଲି ମୁହିଁ ଏ ଧରା ବକ୍ଷକୁ ମୋ କଲା କର୍ମ ନେଇ । ପ୍ରାରବ୍ଧ କର୍ମର ପାପ - ପୁଣ୍ୟ ଫଳ ଭୋଗିବାକୁ ଏହି ଜନ୍ମ… ଅଭିଶପ୍ତ ମୁହିଁ ଜନମ ହୋଇଲି ବୋହିଣ ଅନ୍ଧ ଜୀବନ । ହାଏ ମୋ ଜନନୀ କାହିଁ ମାରିଲାନି ଜନ୍ମ ଅବସ୍ଥାରେ ସତେ… ଆଜି ମୁଁ କହୁଛି ନେଇଯାଅ ପ୍ରଭୁ ଏହି ମୂହୁର୍ତ୍ତରେ ମୋତେ । କିସ ତୁମ୍ଭ ଲୀଳା ଆହେ ଚକାଡୋଳା କାହିଁ କର ହନ୍ତସନ୍ତ… ଦୁନିଆ ବୁକୁରେ ହୀନ ପ୍ରାଣୀ ମୁହିଁ ସମାଜ ଠାରୁ ବାଞ୍ଛିତ । କିସ ପାଇଁ ଦେଲ ଏମନ୍ତ ଶରୀର ମାଗିଥିଲି କି ତୁମକୁ… ଯଦି ଅବା ଦେଲ ଅନ୍ଧ କାହିଁ କଲ ପଚାରି ଦେଖ ଆତ୍ମାକୁ । ଦିନର ଆଲୁଅ ରଜନୀ ଅନ୍ଧାର ସବୁ ତ ସମାନ ମୋତେ… ତୁମେ କି ଆସିବ ଲୁହକୁ ପୋଛିବ ବୋହି ନେବ ତୁମ କାନ୍ଧେ । କାନ୍ଧରେ ବସାଇ ଯାତକୁ ଦେଖାଇ କରାଇ ଶ୍ରୀକ୍ଷେତ୍ର ଦର୍ଶନ… ପୁଣି ଛାଡିଦେଇ ଚାଲିଯିବ ପ୍ରଭୁ ଆହେ କୋମଳ ଲୋଚନ । ଦେଖିକି ପାରିବି ମୁହିଁ , ନେଇ କି ପାରିବ ତୁମ୍ଭେ ଦେଖିବାକୁ ତୁମ୍ଭ ଗୁଣ୍ଡିଚା ଯାତ… ଆଶାର ଯେ ଅନ୍ତ ନାହିଁ , ଆଶାବାଦୀ ଅଟେ ମୁହିଁ ଶ୍ରୀପାଦେ କରୁଛି ଲୁହରେ ପ୍ରଣାମ ।	0
ଦୁଇ ଟୋପା ଲୁହ ମୋ ଜୀବନ ଏବେ ଏକ ଅସମାହିତ ପ୍ରଶ୍ନବାଚୀ ଯେଉଁଥିରେ ଉତ୍ତର ଏକ ଅଡୁଆ ସୂତା , ପିଲାବେଳେ ବିତିଲା ମୋର ବହିର ଅସୁମାରୀ ଶବ୍ଦ ସନ୍ଧାନରେ ! ନା ଜାଣିଲି ଛଳ ନା କପଟ ସେଥିପାଇଁ ବୋଧେ ଆଜି ମୁଁ ମୋ ପ୍ରଶ୍ନର ଉତ୍ତର ଖୋଜୁଛି ଅନ୍ୟପାଖରେ । ଯେଉଁ ଦୂର୍ବାର ଆଶା ନେଇ ଆଗେଇ ଚାଲିଥିଲି ସମସ୍ତ ଯାତନାକୁ ସହି , ମଉଳି ଗଲାଣି ସେ ମଉଳିନି ଫୁଲର ବାସ୍ନା ଝଡ଼ର ପରଶେ ଦୂର୍ବାର ପ୍ରାଚୀର ଗଲାଣି ଭାଙ୍ଗି । ମୋ ପାଇଁ ଯେଉଁ ମରୁରେ ଆଶାର କଳକଳ ନିର୍ଝରିଣୀ ଯାଉଥିଲା ବୋହି ସେଠି ଖାଲି ଶୁଷ୍କ ମରୁବାଲି ଶୁଷ୍କ ପୁଣି ଆର୍ଦ୍ର କଣ୍ଠ ଆଉ କିଛି ଶବ୍ଦ ବି ଗଲାଣି ହଜି । ହସ ହସ ମୁହଁମାନ ଆଜି ମୋତେ ଉପହାସ କରି କରୁଛନ୍ତି ଅଟ୍ଟହାସ୍ୟ । ନିରବ - ନିଷ୍ପ୍ରଭ ଆଜି ଉଚ୍ଛ୍ୱାସର ଗନ୍ତାଘରେ ଚକ୍‌ମକ୍ କରୁଥିବା ଆଶାର କଳିକାମାନ ଆଜି ମ୍ଳାନ । ନିରୁତା ସ୍ୱପ୍ନକୁ ନେଇ ପଲକ ପଲକ ଚାହିଁ ଗଢ଼ିଥିଲି ଏକ ସୁଉଚ୍ଚ ଇମାରତ୍ । ଆଜି ସେଠି ତାତ୍ସଲ୍ୟର ଜୀଅନ୍ତା ମୁଣ୍ଡହୀନ ଶବମାନଙ୍କର ଶୁଭେ ବିକଟାଳ ରଡ଼ି , ଖୁନ୍ଦାଖୁନ୍ଦି ଅସରନ୍ତି ଘାସ ଫୁଲରେ ଚିକ୍ମିକ୍ କରୁଥିବା କାକର ବିନ୍ଦୁ ବି ପାଲଟିଛି ମୋ ପାଇଁ ଧାରାଶ୍ରାବଣ । କିନ୍ତୁ ଚିରସବୁଜମୟ ସେଇ ମୋର ଅଧ୍ୟୟନ କକ୍ଷ , ଇଚ୍ଛାହୁଏ ପାଶୋରି ଯ ’ ନ୍ତି ସେଠି ମୋର ସବୁ ଦୁଃଖ ଆଉ ତୁଟାଇ ଦିଅନ୍ତି ମୋର ଜଞ୍ଜାଳର ଜଞ୍ଜିର ! ପାଲଟି ଯା ’ ନ୍ତି ନିରବ କବି କିମ୍ୱା ଲେଖିକାଟିଏ ଲେଖନୀ ମୁନରେ କାଗଜପରେ ପାରିଦ୍ୟନ୍ତି କେତେକେତେ କବିତା ଆଉ ଗଳ୍ପ ! ବାତାୟନ ପାସେ ଅଶ୍ରୁମୋଚନ କରି ସିଞ୍ଚି ଯା ’ ନ୍ତି ଶୁଷ୍କ ଭୂଇଁ ପରେ , ଜୀବନ୍ୟାସ ପାଇ ଅଙ୍କୁରିତ ହୋଇ ଫୁଟି ଉଠନ୍ତେ କ୍ଷୁଦ୍ରକ୍ଷୁଦ୍ର ଆଶାର ବୀଜମାନ , ମୋ ମନର କବିତ୍ୱର ଭାବନା ସବୁ ଅଳଙ୍କୃତ ହୋଇ ଫୁଟି ଉଠନ୍ତେ ସେଇ ବୃକ୍ଷର ବୃନ୍ତରେ ଆହା ! କି ସୁନ୍ଦର ଦେଖା ନ ଯା ’ ନ୍ତା ସତେ ! ଛନ୍ଦି ହୋଇ ରହିଥିବା ପ୍ରଶ୍ନସବୁ ଶାଖା ପ୍ରଶାଖା ମେଲି ପାଲଟିଯା ’ ନ୍ତେ କଅଁଳ ପତ୍ରରେ ଗୋଟିକ ପରେ ଗୋଟିଏ ପତ୍ରଝଡ଼ା ଦିଅନ୍ତେ ସେମାନେ , ପରିଶେଷରେ ଥୁଣ୍ଟା ପ୍ରଶ୍ନହୀନ ଶୂନ୍ୟ ମନରେ ରୂପାୟିତ ହୋଇଯା ’ ନ୍ତି ମୁଁ !	0
ମୋ ସ୍ୱପ୍ନରେ ତମେ ମୋ ସ୍ୱପ୍ନ ସବୁ ତମଠୁ ଆରମ୍ଭ ହୁଏ ବା ଛିଡ଼ି ଯାଏ ତମଠି । ମୋ ସ୍ୱପ୍ନ ସବୁ ରୂପ ନିଏ ତମ ଦେହ ଅଗଣାରେ ସଜେଇ ତମକୁ ନାଲି ନୀଳ ଓଢ଼ଣା ଜରିରେ । ମୋ ସ୍ୱପ୍ନ ସବୁ ସଜାହୁଏ ତମ ମନ ରଙ୍ଗ ଓ ରୂପରେ ମୋ ସ୍ୱପ୍ନର ଅବୟବ ପାଇଁ ତମ ମନ ଗର୍ଭ ଲୋଡ଼ାହୁଏ । ମୋର ଏତେ ସ୍ୱପ୍ନ ପାଇଁ ରାତି କ ’ ଣ ଅଣ୍ଟେ ତମ ପାଇଁ ଦି ’ ପହର ଖରାବେଳେ ଆଖି ବୁଜି ମନଇଚ୍ଛା ସ୍ୱପ୍ନ ସବୁ ଦେଖିବାକୁ ହୁଏ ।	1
ବରଷା ପରଶେ ମରି ପରଶେଶୀତଳ ଏ ’ ଧରା ଜନଙ୍କ ମନେ ଆନନ୍ଦ , ଗ୍ରୀଷ୍ମ ତାପରୁ ଗୋପାଇଅଛୁ ତ୍ରାହି ମନେ ଯେ କେତେ ଉନ୍ମାଦ । ଭରା ଆଜି ନଈନାଳ ଖରସୁଆ ଝରଣା ମନରେ ହସ , ପିଲା ଖୁସି ମନେନାଚନ୍ତି ବର୍ଷାରେ ମନ ଯେ କେତେ ଉଲ୍ଲାସ । କୃଷକ ଖଟଇଖୁସୀ ମନ ନେଇ ହସିବ ସୁନାର କ୍ଷେତ , ଶ୍ରମିକର ମନେଏତେ ଯେ ଆନନ୍ଦ ଖୁସୀରେ ଗାଏ ସେ ଗୀତ । ଦୂର ପାହାଡ଼ ଯେସବୁଜରେ ଭରା ପିନ୍ଧି ସେ ମେଘ ଓଢ଼ଣା , ମୋ ’ ସହରେ ଆଜିଆସିଛି ବରଷା ସତେ କି ନେଇ ଝୁଲଣା । ବରଷାର ଧାରଖେଳଇ ଯେ ଦୋଳି ଛୁଟାଇ ଜଳର ସୁଅ , କାଗଜର ଡଙ୍ଗାଭାସେ ଝୁଲି ଝୁଲି ସତେ କି ସାଧବ ପୁଅ । ବନେ ସବୁଜିମାବଗିଚା ସବୁଜ ସବୁଜ ସୁନ୍ଦର ଧରା , ଏ ଭୂ - ମଣ୍ଡଳସବୁଜିମା ମୟ ତୋହରି ପରଶେ ପରା । ଧରା ଯେ ଶୀତଳଶୀତଳ ସେ ବାୟୁ ଶୂନ୍ୟ ଅମ୍ୱର ଶୀତଳ , ସୂର୍ଯ୍ୟଦେବ ସତେଏବେ ନିଦ୍ରାରତ ଘୋଡ଼ାଇ ମେଘ କମ୍ୱଳ । ନିଜ ବସା ମଧ୍ୟେବିଶ୍ରାମ ମୁଦ୍ରାରେ ନିଦ୍ରିତ ସେ ବନପକ୍ଷୀ , ଶୀତଳ ପରଶେଦଣ୍ଡାୟେ ନିଦ୍ରିତ ମୁଦି ଦେଇ ସତେ ଆଖି । ଜ୍ୟୋତ୍ସ୍ନା ଠୁଁ ଶୀତଳସତେ ବସୁନ୍ଧରା ବରଷାର ପରଶରେ , ଯା ’ ଦେଖି ଚନ୍ଦ୍ରମାଗଲେ ବରେ ନିଦ୍ରା ସତେ ସନ୍ତୁଷ୍ଟ ମନରେ । ନଈ ବୁକେ ଖେଳେଶାନ୍ତ ସେ ଲହରୀ ତଟରେ ସେ ଘାସ ବଣ , ପବନର ସ୍ରୋତେଭାଙ୍ଗଇ ଲହରୀ ଶୀତଳ ତା ’ ମନପ୍ରାଣ । ବନ ତରୁ ଲତାଜୀବଙ୍କ ଜଗତ ଅନ୍ତର ସତେ ଶୀତଳ , ବରଷାରାଣୀ ତୋ ’ ପଦାର୍ପଣେ ପରା ଧନ୍ୟ ଆଜି ଭୂ - ମଣ୍ଡଳ ।	1
ନରହନ୍ତା ନରହନ୍ତା ସ୍ରଷ୍ଟା ହାତେ ଶ୍ରେଷ୍ଠ ଜୀବ ଆପଣାକୁ ବୋଲାଇ ବୁଦ୍ଧିବଳେ ମାନବ ଧରାକୁ ସରା ମଣଇ ପୁରାଣ ଦେଖ , ଦେଖ ଅତୀତ ଏମିତି ଭୁତ ହୋଇଲା ମିତ ଘାରିଲା ତାକୁ ରକତ ପାତ ସ୍ୱଜନ ଜାତି କଲା ନିପାତ । ଧନ , ଧନୀ * , ଧରା ଆଉ ( * ଧନୀ - ଯୁବତୀ ) ଧରମର ମୋହରେ ରକତରେ ଜୁଡ଼ୁବୁଡ଼ୁ ଇତିହାସ ପୃଷ୍ଠାରେ ଲେଖିଲା ନେଇ ଖଡ୍ଗ ମୁନ ଜୀବନ ମୂଲ ଗଣିଲା ଶୂନ ବାରୁଦ ଧାରେ ପକାଇ ଗାର ଯୋଡ଼ିଲା ଶୂନ କେତେଯେ ବାର । ଏଥିପାଇଁ ଦାୟୀ ସିନା ସଂସାରର ରଚିତା ବୁଦ୍ଧି ଦେଇ ମାନବେ ବୁଦ୍ଧିଶୂନ୍ୟ ବିଧାତା ଲୋଭ ଜାତକରି ସମଗ୍ର ମାନବେ ସଂଚିଲା ସମ୍ପଦ ଭୂତଳ ଗରଭେ ଛପର ଫାଡ଼ି ଯଦି ଧନ ଦେଇଥାନ୍ତା ସାଜନ୍ତା କାହିଁକି କିଏ ନରହନ୍ତା ! ଜଗତର ଜୀବ ସବୁ ନିଜ ଧର୍ମେ ବିହରି ବ୍ୟତିରେକ ମାତ୍ର ନର ଖୋଜୁଥାଏ ସୁନ୍ଦରୀ ତ୍ୱଚା ମାତ୍ର ଗଭୀର ତା ’ ସୁନ୍ଦରତା କାମାତୁର ନର କେମନ୍ତେ ବୁଝନ୍ତା ବିହି ଯଦି ସର୍ବେ ସୁନ୍ଦରୀ କରିଥାନ୍ତା ସାଜନ୍ତା କାହିଁକି କିଏ ନରହନ୍ତା ! ବିନା ଯୁଦ୍ଧେ ନମିଳେ ସୂଚୀ ଅଗ୍ରେ ମେଦିନୀ ସୀମା ଲଂଘି ପ୍ରହାରେ ଅଭିଯାନେ ସେନାନୀ ବନ୍ଧ ବାନ୍ଧି ଛାତିରେ ଭାଇ ହୁଏ ଭଗାରୀ ବାଣ୍ଟିନିଏ ଧରଣୀ ଦେହକୁ ତା ’ ଚିରି ବରଷକୁ ବରଷ ଜମି ଯଦି ବଢ଼ନ୍ତା ସାଜନ୍ତା କାହିଁକି କିଏ ନରହନ୍ତା ! କାହିଁ ନେଲ ଅବତାର କିଆଁ ପଠାଇଲ ଦୂତ ପଢ଼ି କି ପାଇଲ ପ୍ରଭୁ ! ଘୋଡ଼ା ଆଗେ ଭାଗବତ ଧର୍ମଯୁଦ୍ଧ ରୂପ ନିଏ ଧରମ ଆତଙ୍କ ମାରି ଅର୍ଜେ ପୁଣ୍ୟ ପୁଣି ମରି ଲଭେ ସ୍ୱର୍ଗ ସବୁ ଧର୍ମ ତେଜି ଯଦିମାନବ - ଧରମ ପାଳନ୍ତା ସାଜନ୍ତା କାହିଁକି କିଏ ନରହନ୍ତା !	0
ତମେ ତେବେ କିଏ ? ଭିନ୍ନ ଭିନ୍ନ ରଙ୍ଗରେ ଜଳୁଥାଏ ନିଆଁ ତୁମକୁ ଜାଣିଥିବାର ମିଛ ବାହାନାରେ । ଆଖି ବୁଝିଲେ ମୁଁ ନିଜେ ଜଳୁଥାଏ କିଛି ମନ୍ଦିରରେ , କିଛି ମସଜିଦରେ ଆଉ କିଛି ତମ ଖିଆଲରେ । ଆଖି ଖୋଲିଲେ ତମେ ଆହୁରି ଅବୁଝା ହୁଅ ଲାଗେ , ତମେ ହିଁ ନିଆଁ ? ମୋ ରଙ୍ଗହୀନ ମୃତ୍ୟୁର ରଙ୍ଗୀନ ଧୂଆଁ ?	0
ଛାଡ ସିମାବୃଦ୍ଧି ମୋହ ବିଶ୍ୱ ଦରବାରେ ଭାରତ ଦେଖାଏ ସହନଶୀଳତା ଗୁଣ ଚୈନା ତରଫରୁ ଧମକା ଧମକି ଉଠାଏ ଡ଼ମଣା ଫଣ ବା ’ ଷଠି କଥା ପୋଥି ଇତିହାସ ନୁହେଁ ଏବର ଭାରତ କଂଗ୍ରେସ ଜମାନା ଓଲଟା ପାଲଟା ନଥିଲା ବି ସହମତ ସ୍ୱାର୍ଥପର ଲୋକ ଅଧିକ ଶାସନ ଗାଦି ମାଡ଼ି ବସିଥିଲେ ଭାରତ ମାଆର ସୁଯୋଗ୍ୟ ସନ୍ତାନ ସଂଘର୍ଷରେ ମାତୁଥିଲେ ଭାବା ସାହେବ ତ ଫସି ସାରିଥିଲେ ଶତ୍ରୁର ବିଷ ବଳୟେ ଶ୍ରୀନିବାସ ଆଉ ଶିବରାମ ଭାଇ ମସ୍ତିଷ୍କ ନଥିଲା ଲୟେ ରାଜଗୋପାଲ କୁ ରମଣା ଭେଟିଲା ଅନୋଖା ବିଞାନ ସୁତ୍ର ଅବ୍ଦୁଲ କଲାମ କ୍ଷେପଣାସ୍ତ୍ର ଆଣି ଦେଇଦେଲେ ଗୁରୁମନ୍ତ୍ର ଏବେକାର ସେନା ଭାରତ ମାଆର ବହୁ ଉଚ୍ଚ ମନୋବଳ ଚୈନା ଭାବୁଛି ବା ’ ଷଠି କଥା ତାଳକୁ ଫୋପାଡ଼େ ବାଳ ଶହେପଚାଶକୁ ଚୈନା ଟପିଗଲେ ଆମେ ବି ଶହେ ତିରିଶ ପରମାଣୁ ଅଛି ଦୁହିଁଙ୍କ ପାଖରେ ସୃଷ୍ଟି କରିବାକୁ ଧ୍ୱଂସ ମଗଜ ଭିତରେ ପଶୁନାହିଁ କିଆଁ ? ପାକିସ୍ତାନ ଧୋକାବାଜ ଯେତେ ପିଆଇଲେ ଗୋଖରକୁ ଖିର ଚୋଟ ଖାଇବା ସହଜ ସନ୍ତ୍ରାସବାଦରେ ଭଲ ମନ୍ଦ ନାହିଁ ସଭି ନିଷ୍ଠୁର ଦାନବ ଯୁଦ୍ଧ ଲାଗିଗଲେ ବେନିଜନେ କ୍ଷତି କିଛି ବି ହେବନି ଲାଭ ଦୁହେଁ ଅଛ ଏବେ ଉନ୍ନତି ପଥରେ ନିଜ ଦୁଃଖେ ନିଜେ ରୁହ ଶାନ୍ତି ମୈତ୍ରୀ ପ୍ରିତି ବିଶ୍ୱକୁ ପରଶି ପରିବେଶେ ରହୁ ମୋହ ଅଳପ ଦିନରେ ତାପମାତ୍ରା ବଢ଼ି ଆଣିବ ଅଚଞ୍ଛା କିଳା ବରଫ ତରଳି ଜଳାର୍ଣ୍ଣବ ହେଲେ ଏମିତି ବୁଡ଼ିବ ଭେଳା ପ୍ରତିବର୍ଷ ଆସି ନୂଆନୂଆ ରୋଗ ବିନାଶକୁ ଆଣେ ଡ଼ାକି ସ୍ୱାସ୍ଥ୍ୟ , ଶିକ୍ଷା ସହ ବିଜ୍ଞାନ ଦିଗରେ ପ୍ରଗତିକୁ ଚାଲ ଟେକି ଆଜିକା ଯୁଦ୍ଧରେ ହାର ଜିତ୍ ନାହିଁ ଦୁହେଁ ହାରିବା ନିଶ୍ଚିତ ଡ଼େଙ୍ଗା ମୁଣ୍ଡେ ଠେଙ୍ଗା ହେବ ବେଶି ମାଡ଼ ଭୋଗିବ ଗହରା କ୍ଷତ ଭୁଲିଗଲ ବନ୍ଧୁ ବୁଦ୍ଧ ଭଗବାନ ବୌଦ୍ଧ ଧର୍ମ ପଞ୍ଚଶୀଳ ଉନ୍ମାଦନା ହୋଇ ନାଚୁଛ ସିମାରେ ଯୁଦ୍ଧ ଭାବି ଗେଲ ଖେଳ ମୋଦି ମୁଖିଆକୁ ଭୁଲି ଯାଉଛ କି ? ବୁଲୁଚି ଦେଶରୁ ଦେଶ ବସୁଧାକୁ ଏକ କୁଟୁମ୍ବ କହୁଛି ଶାନ୍ତିର ପକାଏ ଫାଶ ସାଥି ପାକିସ୍ତାନ ଚୁଙ୍ଗୁଡ଼ି ଚିପିଲେ ମୁଣ୍ଡରେ ଭରିବ ଗୁହ ଅବାଟ ବାଛିଲେ ବାଟୁଳି ବାଜିବ ସ୍ଥିତି ହେବ ଭୟାବହ କୁସଂପର୍କ ପାଇଁ ଚୈନା ଜିମେଦାର ବୁଝି ଗଲାଣି ଭାରତ ଦେଶବାସି ଘୃଣା ଆରମ୍ଭ କଲେଣି ନିଜେ ଖୋଳ ନିଜ ଗାତ ଭାରତ ପରିକା ବଜାର ଗୋଟିଏ କୋଉଠୁଁ ଆଉ ପାଇବ ? କଳ କାରଖାନା ତାଲା ପଡ଼ିଯିବ ଶାପ ବେଙ୍ଗ ଖାଉଥିବ ସମୟ ଏବେବି ଅନେକ ରହିଛି ସୁଧାର ମନର ସ୍ଥିତି ମିଳିମିଶି କର ବିଶ୍ୱର କଲ୍ୟାଣ ଉଭୟ କର ପ୍ରଗତି ପରମାଣୁ ବୋମା ଉଭୟ ରଖିଛ ସୁ କୌଶଳି ସୈନ୍ୟ ସହ ନାଲି ଆଖି ଦେଖା ଦେଖି ବନ୍ଦ କର ଛାଡ ସିମାବୃଦ୍ଧି ମୋହ	1
ବର୍ଷା ଟୁପୁରୁ ଟୁପୁରୁ ସେଇ ବର୍ଷା ଛିଟା ଶ୍ରାବଣରେ ଆସି ମୋ ମନକୁ କରିଲା ସେ ଓଦା ସେ ଛିଟାର ସେଇ କୋମଳ ସ୍ପର୍ଶରେ ଉଙ୍କିମାରେ ଏ ମନରେ ଅନେକ କଥା ଡର ଲାଗେ ପୁଣି ଥରେ କାଳେ ଏ ମନର କଥା ରହି ନ ଯାଉ ଅଧା । । ବରଷା ଝରୁଛି , ଏ ମନ ଝୁମୁଛି ତୁମ ଆସିବା ବାଟକୁ ଚାହିଁ ମୁଁ ବସିଛି କହିଦିଅ ପ୍ରିୟେ ତୁମେ ଆସିବ କି ନାହିଁ ତୁମ ବିନା ଏ ବର୍ଷା ଛିଟା ଯାଏ ଅମାନିଆ ହୋଇ । । ଛାଡିବ ଛାଡିବ ହେଉଛି ସେ ବର୍ଷା ତୁମ ଆଗମନେ ସତେ କରୁଛି ସେ ଇର୍ଷା କେବେ କେବେ ଲାଜରେ ସେ ଯାଉଛି ଲାଜେଇ ତାର ସେଇ ବୁକୁ ସ୍ପର୍ଶୀ ଛିଟାରେ ଦେଉଛି ଭିଜେଇ । । ବର୍ଷା ରେ ବର୍ଷା , ତୋ ରୂପ ଗୁଣର ନାହିଁ ଯେ ଆକଳନ କେତେବେଳେ କରୁଥାଉ ତାଣ୍ଡବ ନୃତ୍ୟ ତ ପୁଣି କେତେବେଳେ ଦେଉଥାଉ ନୂଆ ଜୀବନ । । ସୁକୁମାରୀ ପ୍ରିୟା ଟିଏ ଯେ ମୋର ହୁଏ ଖୁସି ତୋତେ ଦେଖି ତୋର ସେଇ ଶୀତଳ କମଳ ଛିଟାକୁ ଦେ ମୋ ପ୍ରିୟା ଦେହରେ ମାଖି । । ରେ ବର୍ଷା , ବର୍ଷା ରେ ବର୍ଷା . . . ତୁ ଜାଣି ନାହୁଁ କିରେ କିଆଁ ତୋ ଛିଟାରେ ପ୍ରିୟା ଭିଜିଗଲା ପରେ ଖୁସିରେ ସେ ହୁଏ କେତେ ଅମାନିଆ ତା ଓଠରେ ସେଇ ଖୁସି ଦେଖିବାକୁ ଚାହେଁ ଏଇ ମନ ପରାଣ ଅନୁରୋଧ ତୋତେ କରୁଛିରେ ବର୍ଷା ପ୍ରତୀକ୍ଷା କରିଯାରେ କିଛି କ୍ଷଣ . . .	1
ଗଣେଶ ଶୁଣ୍ଢ ରହସ୍ୟ ହାଏ ହାଏରେ ହାଏ ହାଏ ହାଏରେ ହାଏ ହାଏ ବାତେରା ଛତରା ପୁଜା ମୋ କର କୁଆଡେ ଆଉ ମୁଁ ଯାଏ ! କଦଳୀ ପତର ଧାନଠୁ ମକ୍କା ଏକ୍ସପେରିମେଣ୍ଟ୍ କଲ ରିଭଲଭର୍ ହାତେ ଧରାଇ ଦେଇ ଆତଙ୍କବାଦି ବି କଲ ! ଏଡିକି ବିଶାଳ ମୂର୍ତ୍ତି ମୋ କରୁଛ ଦେଖିଲେ ଡରୁଛି ମୁହିଁ ଥନ୍ତଲ ପେଟକୁ ଦେଖଉଛ ବସି ଶରମ ଟିକିଏ ନାହିଁ । ଆନ୍ଧ୍ରା କଦଳୀ ୱାକ୍ସ ଆପେଲ୍ ବଜାରରୁ କିଣି ନେଇ ରାଶିଲଡୁ ଗୋଟେ ଉଖୁଡା ଟିକେ ମୋ ହାତେ ଧରାଇ ଦେଇ । ଭସାଣି ଦିନ ଯୋଜନା କଲ ଲଗାଇ ଦେଲ ଡିଜେ ଟ୍ରାକ୍ଟର ଡାଲାରେ ବସାଇ ମତେ ଦେହ ମୁଣ୍ଡ ମୋ ସିଝେ । ହାତ ଗୋଡକୁ ଭିଡି ବାନ୍ଧିଲ ମେଢଟା ଖୋଲି ଦେଲ ପଛପଟେ ମୋ କୁଟା ଦିଶୁଛି କଚି କଚିକା ନେଲ । ନାଗିନ୍ ନାଚରେ ଗଡୁଛ ରାସ୍ତାରେ ପିଇଛ କିରେ ଭାଙ୍ଗ ଡିଜେ ସାଉଣ୍ଡ୍ କାନ ଫଟାଏ ଥରଇ ମୋର ସର୍ବାଙ୍ଗ । ବ୍ରିଜ୍ ଉପରେ ରଖିଲ ନେଇ ବିସର୍ଜନ ମୋର କଲ ଟ୍ରାକ୍ଟର ଡାଲାରୁ ଉଠେଇ ନେଲ ପାଣିରେ କଚି ଦେଲ । ଗଣପତି ବାପା ମୋରିଆ ଡାକଟା ମରିଯା ଭଳିଆ ସୁଭେ ବାଳୁଙ୍ଗା ତମକୁ ପାନେ ଦେବି ବୋଲି ଫି ବରଷ ମୁଁ ଭାବେ । ବାପା କହି କହି ଯଦି ଛତରା ଟୋକା ଏତେ ଯାତନା ଦେଲ ନିଜ ବାପାକୁ ଛାଡୁନ ତମେ କରନ୍ତ କି ମତେ ଗେଲ ! ! ଫି ବରଷ କାନ୍ଦିଲି ଯେତେ ଓଠ ନମ୍ବେଇ ଦେଇ ବଢି ଚାଲିଲା ଓଠ ମୋହର ଶୁଣ୍ଢଟି ପରି ଦିସଇ । ହାତି ଶୁଣ୍ଢ ମୋର ଲାଗିଛି କହୁଛ ତ୍ରିଶୁଳେ ବେକ କଟି ଓଠ ମୋହର ଲମ୍ବି ଗଲା ପରେ ଖୋଲୁନି ଆଉ ପାଟି । ମାସେ ପରେ ମୋ ବାପା ମା ’ ଙ୍କୁ ସମଦଶା ତମେ ଦବ ନିଜ ବାପା ମା ଛାଡୁନ ବାଳୁଙ୍ଗା ଆମ ଦୁଃଖ କି ବୁଝିବ ! ! କାଳୀ ପୂଜା କର ମୋ ମା ’ ର ଶାଢୀ କି ବ୍ଲାଉଜ୍ ନାହିଁ ଶିବ ବଉଂଶ ଗରିବ ବୋଲି ଦୟା ତମର ନାହିଁ ! ! କାର୍ତିକ ମାସକୁ ଭାଇକୁ ମୋର ସେଇଆ ତମେ କରିବ ଆମ ନାଆଁରେ ନାଲି ଆଖିରେ ଚାନ୍ଦାଟି ଚନ୍ଦେଇବ । ଅକରମା ଦାନୀ ବାପା ମୋହର ମା ’ ମୋ ସ୍ୱୟଂ ଶକତି ଦାଦାଚାନ୍ଦାରେ ଚାନ୍ଦି ମେଢ କର ଦେଖାଅ ମିଛ ଭକତି ! ! ଜାଣିନ ତମେ ଆମ ବଉଁଶ ଯେତିକି ଶାନ୍ତ ଶିଷ୍ଟ ରାଗିଲେ ଥରେ କିଏ ସମ୍ଭାଳିବ ଭାବିଛ କିରେ ଛୋଟ ! ! ବାପାଙ୍କୁ କହିବି ରାଗିକି ଥରେ କରିବେ ତାଣ୍ଡବ ନାଚ କୁଳାଙ୍ଗାର ତମେ ଶିଖିବ ବୁଦ୍ଧି ପାଇବ ତେବେ କେଞ୍ଚ ! ସୁନାମି କ୍ୟାଟ୍ରିନା ମାଡି ଆସିବ ଭୂମିକମ୍ପ ନଦୀବଢି ତା ତା ଥେଇ ତମେ ନାଟ କରିବ ଖାଉଥିବି ବସି ( ବାରିପଦା ) ମୁଢି । ଯେତେ ଡାକିଲେ ଜମା ଶୁଣିବିନି ପାଣିରେ ବୁଡେଇ ଦେବି ଜାଣିବ ମୋର ପାୱାର କେତେ ପାନେ ଚଖେଇ ଦେବି । ବୁଦ୍ଧି ଅଛି ଯଦି ସୁଧୁରି ଯାଅ ଭକତି ଆଣ ପୂଜାରେ ପାର୍ବଣ ଋତୁ ନିର୍ବାଣ ପାଇଁ ପରିବର୍ତନ ଆଣରେ ।	0
କୃଷ୍ନ ଜନ୍ମାଷ୍ଟମୀ କୃଷ୍ନ ଜଗତରଆକର୍ଷଣ ସାର ଜଗତହିଁ କୃଷ୍ନ ମୟ କେକୀପୁଚ୍ଛ ଧାରୀବୈକୁଣ୍ଠ ବିହାରୀ ସାଧୁଜନେ କର ଲୟ । କଂସ ନିଦାରୁଣକଚାଡି ଶିଳେଣ ମାରିଲା ସାତ ସନ୍ତାନ କାରାଗାରେ ବନ୍ଦୀବସୁଦେବ ଦେବୀ କରନ୍ତି ଶୋକେ ରୋଦନ । କୃଷ୍ନ ପକ୍ଷ ଭାଦ୍ରଅଷ୍ଟମୀ ତିଥିର ଦେବକୀ ମାତା ଗରଭେ କୃଷ୍ନ ଜନମିଲେଘନ ଅନ୍ଧକାରେ କାରାରେ ଶୁପ୍ତ ସରବେ । କଉଣପ ରାଟଅଗ୍ୟାନେ କପାଟ ଫିଟି ବସୁଦେବ ବେଡି କୃଷ୍ନଙ୍କୁ ମଥାରେଧରି ଯମୁନାରେ କଲେ ଗୋପକୁ ଧାଉଡି । କଳା କାହ୍ନୁ ହରିଶଶୀକଳା ପରି ନନ୍ଦଘରେ ବଢୁଥାନ୍ତି କାଳିନ୍ଦି କୁଳରେଗୋଧନ ଚରାଇ ଗୋପବାଳଙ୍କୁ ମୋହନ୍ତି । କାଳୀୟ ନାଗରେଦର୍ପରେ ଦଳିଲେ ଗୋକୁଳେ ସୁରକ୍ଷା ଦେଇ କେଶୀ ଅଘା ବକାପୁତନା ଶକଟା ଅକ୍ଳେଶରେ ନାଶ ଯାଇ । କଦମ୍ବ ମୂଳରେଯମୁନା କୁଳରେ ବଜାଇ ମୋହନ ବଂଶୀ କିଣି ଗୋପୀମନକ୍ଷୀର ସର ପୁଣ ଚୋରପରି ଘରେ ପଶି । କଳାକର ସେତଲୀଳା ଅବିଦିତ କରନ୍ତି ମାଧୁର୍ଯ୍ୟ ଲୀଳା କୃଷ୍ନ ନାମ ମାତ୍ରେକେତେ ପୁଣ୍ୟ ମିଳେ କୃପା କର ନନ୍ଦବଳା ।	1
ଧୋ ରେ ବାୟା ଧୋ ଧୋ ରେ ବାୟା ଧୋ ଡନଲପ୍ ଗଦି ର ଆରାମ ବିଛଣା ପପୁ ବୋତଲ ଧରି ସୋ । ତୋ ମମ ଯାଇଛିଅଫିସ କୁ ଚାଲି ଡ୍ୟୁଟି କରିବ ବୋଲି ତୋତେ ଛାଡ଼ି ଦେଇମୋରି କୋଳରେ ଯାଏ ସେ ତାପରେ ଭୁଲି । ୧ । ତୋ ଡ଼ାଡ ତୋ ପାଖେଥରୁଟିଏ ଆସେ କେତେ କରେ ତୋର କେୟାର ସେଲଫି ନେଇକରିଫେସବୁକ ହ୍ଵାଟ୍ଆପରେ କରିଥାଏ ପୁଣି ସେୟାର । ୨ । ମୁଁ ଚାକରାଣୀତତେ ଶୋଇ ଦେଲେ କରି ଯିବି ବାକି କାମ କାମ ନ କରିଲେତୋ ମମ ଡ଼ାଡ ଦେବେନି ମୋତେ ସେ ଦାମ । ୩ । ଅଜବ ଦୁନିଆରଗଜବ ଏ କଥା ରଖିଥା ବାବୁ ତୁ ମନ ହଜିଗଲା ପୁଣିସରଗର ଶଶୀ ହଜିଗଲା ଏଇ ଜହ୍ନ । ୪ । ସୌନ୍ଦର୍ଯ୍ୟ ଖରାପନ ହେଉ ବୋଲି ତୋତେ ପିଆଏ ଓମଫେଡ ସ୍ନେହ ମମତା ରଅଭାବ ନ ହେଉ ତୋ ପାଇଁ ରଖିଛି ମେଡ । ୫ । ମା ରୁ ମମହୋଇଗଲା ପରେ ମମତା ଗଲାତ ସରି ବାପା ରୁ ଡ଼ାଡଯେବେଠୁ ହୋଇଲେ ସମ୍ପର୍କରେ ନାହିଁ ଡୋରି । ୬ । ମୋ ଗୀତ ଶୁଣିଶୋଇ ଗଲେ ବାବୁ ପାଟିରେ ବୋତଲ ରଖି ଏବେ ମୋତେ ଆଜ୍ଞାବିଦାୟ ଦିଅନ୍ତୁ କେତେ କାମ ଅଛି ବାକି । ୭ ।	0
ଭାବନାଗୁଟେ ପାଏନ୍ ବୁନ୍ଦେ ବୁନ୍ଦେ ପଡି ମାଏଟ୍ ଯେନତା ବୁତରି ଯାଏସି , ଶୁଖା ଘାସଲତା ବି କଅଁଳି ଯାଏସନ ; ଝଡି ପଡିଲା ଦରମରା ବିଜା ବି ମଏଟ୍ ଫଟେଇ ଦୁଇପତର ମେଲିଦେସି । । ହେନତା ତୋର ମନର ମାଏଟ୍ କେ ଥୁପେ ଥୁପେ ଭଲ କଥାଥି ଭିଜେଇ ଦେ , ଦେଖବୁ ପେରେମଭାବ ତୋର ମନେ ଭରିଯିବା , ରାଗବଇରାଗ ସରି ଯିବା ଆଉର୍ ମନଭତରୁ ପଝରିଯିବା ସେନେହର ଝରଟେ ସଭିକେଁ ଭିଜେଇ ଭିଜେଇ ହସି ଆଉର କନ୍ଦେଇ କରି ବି । ।	1
ସ୍ମୃତି ଆଃ ମୋନାଲିସା ! ! ଭାରି ମନେପଡ଼ , ଜୀବନର କଷଟି ପଥରରେ ନିତି ଅଗ୍ନି ପରୀକ୍ଷା ଦେଉ ଦେଉ … କେଉଁଠି ଅଟକିଗଲା ତୁମ ପ୍ରତିଶୃତି ବିହୀନ ସମ୍ପର୍କ ଆଜିବି ଖୋଜି ବୁଲୁଛି ମୁଁ ତୁମରି ସାନ୍ନିଧ୍ୟ ପୋଖରୀ କୂଳ ରେ ବସି ଅନାବନା ଗପର ଫୁଆରା ରେ … . ଅନ୍ୟମନସ୍କତା ରେ ଟେକା ମାରି ଖେଳି ଯାଉଥିବା ପାଣିର ଭଉଁରୀ ରେ… ନିର୍ଜୀବ ଫାଇଲ କୁ ମୋ ପିଠି ଉପରେ ରଖି ତୁମ ଗୋଲ ଗୋଲ ଅକ୍ଷରରେ ସଜାଇଥିବା ମୋ ନାଁ ଆଜି ବି ହାତ ଫେରାଇ ଆଣିଲେ ଜୀବନ୍ତ ହୋଇଉଠେ … ତୁମ ସ୍ମୃତି , ଝଲସି ଯାଏ ମନ ଆଇନାରେ ସ୍ମିତ ହସର ତରଙ୍ଗଟିଏ ଖେଳିଯାଏ ଆଜିକାଲି ସ୍ଫିଙ୍କସ ଭଳି ମୋ କଠିନ ମୁହଁରେ … ସତରେ ମୋନାଲିସା ! ! ! କେମିତି ସମ୍ପର୍କ ଆମର ବୁଝି ବି ଅବୁଝା ହେଉଥିବା ସମ୍ପର୍କ ସାନ୍ନିଧ୍ୟରେ ଥିବା ଚଞ୍ଚଳତା , ମାଦକତା କିନ୍ତୁ କେବେ ବି ନାମ ଦେଇନଥିବା ସମ୍ପର୍କ ଅନ୍ୟ ମାନଙ୍କ ଇସାରାକୁ ଖୁବ ଭଲ ଭାବରେ ବୁଝିପାରୁଥିବା ଅଥଚ , ସୀମା ସରହଦ ଭିତରେ ବାନ୍ଧି ହେଇଯାଇଥିବା ଆମରି ଜୀବନକୁ …… ସମାଜକୁ ସମ୍ପର୍କର ମାପକାଠିକୁ ପରଖୁ ପରଖୁ କେତେବେଳେ ତୁମେ ଚାଲିଗଲ ନିଜ ରାସ୍ତାରେ ମତେ ମୋ ଜୀବନକୁ ଖୋଜିବା ପାଇଁ କହି … . ମୁଁ କିନ୍ତୁ ଏବେ ବି ଖୋଜୁଛି ସେଇ ପୁରୁଣା ଦିନକୁ ସେଇ ମୋନାଲିସାକୁ ସେଇ ନାମହୀନ ସମ୍ପର୍କକୁ ଆଉ ତା ସଂଗେ ମନଭରି ହସିଥିବା ଶେଷ ହସକୁ ……	1
ନିର୍ବାକ କୃଷକ ମା ଶାରଳାଙ୍କ ପାଦେ ନେଉଛି ଶରଣ ଲେଖିବାକୁ ଚାଷୀ ଆତ୍ମହତ୍ୟାର କାରଣ । । କୃଷକର ହୋଇଲାଣି ଦୟନୀୟ ସ୍ଥିତି ନେତାମାନେ କରୁଛନ୍ତି ଶସ୍ତା ରାଜନୀତି । । ପାଞ୍ଚଗୁଣ ବଢ଼ିଲାଣି ଔଷଧ ସାର ଟ୍ରାକ୍ଟର ଭଡ଼ା , ଡିଜେଲ ବଢେ ବାର ବାର । । ମୂଲିଆ ମଜୁରି ବଢ଼ିଲାଣି କେତେ କାହିଁ ମାଗିଲେଣି ମଦ ପାଣି କର୍ମେ ନିଷ୍ଠା ନାହିଁ । । ନିତ୍ୟାଳି ଦରବ ଦର ସୀମା - ସର ଡେଇଁ ସତେ ଅବା ଚାଷୀ କୁଳ ଯିବ ସବୁ ନେଇ । । ଧୋଇ ମରୁଡି ବତାସ ଦୈବୀ ଦୁର୍ବିପାକ ସହି ସହି ଚଷା ଭାଇ ହେଲେଣି ନିର୍ବାକ । । ନିୟନ୍ତ୍ରଣ ପାଇଁ ନାହିଁ କିଛି ହିଁ ବ୍ୟବସ୍ଥା ଦିନୁଦିନୁ ଦୟନୀୟ କୃଷକ ଅବସ୍ଥା । । କ୍ଷେତରେ ଖରଚ ହୁଏ ପୁଞ୍ଜି ବହୁଗୁଣ ଧାନ ଦର ନ୍ୟୁନ ଯୋଗୁଁ ବଢେ ଚାଷୀ ୠଣ । । ଶୁଣବାରେ ସାଧୁଜନ ଏତିକି ମାତର ଚାଷୀ ପାଇଁ ହୁଏ ଯାହା ଅନ୍ତର ପାତର । ଜନକଲ୍ୟାଣ ଯୋଜନା ସରକାର କରେ ମରୁ ପଛେ ଚାଷୀ ତାଙ୍କ ମୁଣ୍ଡେ ସବୁ ଭରେ । ସୁଲଭର ଦେବେ ବୋଲି ସଭିଙ୍କୁ ଆହାର ନ ବଢ଼ାନ୍ତି କେବେ କଷ୍ଟ ଅର୍ଜିତ କାହାର । । ଖାଦ୍ୟ ଶସ୍ୟ ପାଇଁ ଶସ୍ତା ବଜାରର ସୃଷ୍ଟି ସଯତ୍ନରେ ସରକାର ଦେଇଥାନ୍ତି ଦୃଷ୍ଟି । । ଚାଷୀଙ୍କୁ ସର୍ବେ ଦୁହାଁଳିଆ ଗାଈ ବଞ୍ଚିରହୁ ଅନୁକମ୍ପା ଚୋକଡକୁ ଖାଇ । । ପରାଧୀନ ପଘାଟିରେ ବନ୍ଧା ହୋଇ ଆଉ ସମସ୍ତଙ୍କୁ ସୁଖବାଣ୍ଟି ଦୁଃଖ କଷ୍ଟ ପାଉ । । କୃଷକ ଅଟଇ ଫଳ ଫୁଲଭରା ବୃକ୍ଷ ଖାଦ୍ୟ ଦିଏ ଖରା ବର୍ଷା ଶୀତେ ସହି ଦୁଃଖ । । ନିର୍ମୂଳି ଲଟା ପରି ଏଠାରେ ସମସ୍ତେ ବେଢ଼ିଛନ୍ତି ଚାଷୀ ବୃକ୍ଷେ ପରସ୍ତେ ପରସ୍ତେ । । ଜାଣିରଖ ବୃକ୍ଷ ମଲେ ଲଟା ଯିବ ମରି ଚାଷୀଙ୍କୁ ଶୋଷଣ କୁହ କରିବ କିପରି । । ବେଳଥାଉଁ ବୃକ୍ଷ କଥା ଭାବ ସବୁ ଲଟା ନ ଆସୁ ଦୁର୍ଦ୍ଦିନ ଦୁର୍ଭିକ୍ଷର ଘନଘଟା । ।	0
ଜ୍ୟୋତିବିହାରରେ ଜହ୍ନରାତି କାଳୀଗାଈର ପହ୍ନା ପରି ଓହଳି ପଡିଛି ମେଘ ଜ୍ୟୋତିବିହାରରେ ଅନେକ ତୃଷିତ ଆଖିଙ୍କ ପ୍ରାର୍ଥନାରେ ଟପଟପ ନଇଁ ପଡୁଛି ଆକାଶ । ବାର ପାହାଡ଼ର ମୁଣ୍ଡିଆ ଉପରେ ଦିଶିଲାଣି ତୃତୀୟା ତିଥିର ଜହ୍ନ ଡୁଙ୍ଗୁରା ଚୂଡ଼ାର ମନ୍ଦିର ରୁ ଧୂପ , ଦୀପ ବାସିଭୋଗ ଖାଇ ନାଚି ନାଚି ଆସୁଚି ଜହ୍ନ ରାତି ଜ୍ୟୋତିବିହାରକୁ । ଏଇ ତ ଶାଳ ପତ୍ରର ମୁହଁ ଧୋଇ ଦେଉଚି ବର୍ଷା ଜହ୍ନରାତିରେ ବର୍ଷା ହେଲେ ଝରକା ଖୋଲି ବସି ରହେ ବର୍ଷା ଦାସ । କୁରେଇ ଫୁଲଙ୍କ ଓଠରେ ଖସିପଡ଼େ ଜହ୍ନର ଟୁକୁଡ଼ା କିଏ ବଂଶୀ ବଜାଉଚି ଅନ୍ଧାରରେ ବର୍ଷା ଦାସ ଲେଖି ବସେ ଲୁହର କବିତା । ବେଳେବେଳେ ଜହ୍ନ ରାତିରେ ମାତାଲ ହୁଏ ଜ୍ୟୋତିବିହାର ଦାରୀଡୁମୁରୀର ପଥର ଉପରେ ନାରୀ ଦେହରେ ନିଆଁ ଜଳେ ବତୀଖୁଣ୍ଟରେ ବସା ବାନ୍ଧିଥିବା ବାଇଚଢେଇର ଅଣ୍ଡାକୁ ଭାଙ୍ଗିଦିଏ ମାତାଲ ଜହ୍ନରାତି । ଜ୍ୟୋତିବିହାର ସବୁଜ କବିତାର ଏନ୍ତୁଡ଼ିଶାଳ ଜହ୍ନ ରାତିରେ ବର୍ଷା ହେଲେ ବଇଁଶୀଆଳ ଗୀତ ଗାଏ କାନ୍ଦିବୁ ଯଦି କାନ୍ଦ ଲୁହ ତୋର ଆଖି ମୋର ।	1
ଭିଟାମାଟି ମୋ ଭିଟାମାଟିର … ବୁନିଆଦି ପରେ କାହିଁ ? କେବେଠାରୁ ବସା ବାନ୍ଧି ରହିଅଛି ଦୀନ ଦରିଦ୍ର - ୠତୁ ! ଝାଟିମାଟିର ମୋ ଝୁମ୍ପୁଡ଼ି ବସ୍ତିରେ ଯେବେ ଭୋକର ମୌସୁମି ବୋହିଥାଏ ବଢ଼ିଯାଏ ତା ’ ର ଛାତିର ତାତି । ଦରିଦ୍ରତାର ଲୁହରେ ଲହୁ ଢାଳି ଲିଭାଇବାକୁ ହୁଏ ପେଟରେ ଡହ ଡହ ଜଳୁଥିବା ଭୋକର ଲେଲିହାନ ଅଗ୍ନିଶିଖା ! ଅନାହାର , ଅର୍ଦ୍ଧାହାର , ଅଭାବ ଆଉ ଅନଟନର ଶାଣରେ ହାଡ଼କୁ ଦାଢ଼କରି ପାହାଡ଼ରୁ ପଥର କାଟିବାକୁ ହୁଏ ଦୁଃଖ ଦୈନ୍ୟର ପ୍ରସ୍ତରିତ ଶିଳାରେ ଦାନ୍ତକୁ ପଜାଇ , ନାକକୁ ଘଷାଇ ଖଣି ଖାଦାନରୁ ତାଡ଼ିବାକୁ ହୁଏ ଲୁହା , କୋଇଲା , କ୍ରୋମାଇଟ ସୁନା ଏବଂ ଏଲୁମିନା । ବାରବାର ବିସ୍ଥାପିତ ହେବାର ନାଲି ହୁକୁମତିରେ ଭିଟାମାଟି ଛାଡି ପରମାଟିରେ ଦାଦନ ଖଟିବାକୁ ହୁଏ , ଇଟାଭାଟି ଗଢିବାକୁ ହୁଏ ! ବଞ୍ଚିବାର ମହୁଲି ନିଶାରେ ଉବୁଟୁବୁ ହୋଇ ଧୂ ଧୂ ଖରା , ଓଠଥରା କାଲୁଆ ଶୀତ ଆଉ ନିର୍ଦୟ ନିଦାଘ ବର୍ଷାକୁ ବେଖାତିର କରି ଗଢିବାକୁ ସିନା ଏ ଦେଶର ବଡ଼ଦାଣ୍ଡେ ପ୍ରଗତିର ନନ୍ଦିଘୋଷ ରଥ ; କିନ୍ତୁ ଥମେ ନାହିଁ କି କମେ ନାହିଁ , ଏ ଭିଟାମାଟିରୁ … ଦୀନ ଦରିଦ୍ର - ୠତୁର ତାତି ! !	0
ବର୍ଷା ବର୍ଷା ଆସିଲେ ନିଖୋଜ ହୁଏ ନିଦାଘର ସବୁ ଅହଂକାର ମୋ ଭିତରୁ ସରିଯାଏ ସବୁ ସନ୍ତୁଳି ହେବାର ମୁହୂର୍ତ୍ତ । ମୋ ଦେହ ଆଉ ରହେ ନାହିଁ ଦେହ ହୋଇ ହୋଇଯାଏ ମାଟି ସମଗ୍ର ଶ୍ରାବଣକୁ ଶୋଷିନିଏ ନିଜ ଭିତରକୁ ସାଇତି ରଖେ ତା ’ ବତୁରାପଣକୁ । ମୋ ଭିତରେ ଅନୁଭୂତ ହୁଏ ନିର୍ବାପିତ ଚାତକୀୟ ତୃଷ୍ଣା ଏବେ ପୁଣି ମୁଁ ହୁଏ ଶାମୁକା ଅପେକ୍ଷା କରେ ବର୍ଷାର ପ୍ରତିଟି ବିନ୍ଦୁକୁ । ଏଠି ମୋର ସବୁ ଲଗ୍ନ ସ୍ୱାତୀ ଲଗ୍ନ ବିନ୍ଦୁଏ ମାତ୍ର ବର୍ଷା ଲୋଡ଼ା ହେବାକୁ ରୂପାନ୍ତର ଏସବୁ ପାଇଁ ମୋ ଭିତରେ ଅହରହ ଶୁଭୁଥାଏ ଆବାହନୀ ବର୍ଷାର !	1
ନାରୀବିଜେତା ସୈନିକ ଶୀତଦିନର ଭଳିଭଳି ଫୁଲ ମହୋତ୍ସବରେ ପରଖି ହୁଏ ନାନାଜାତି ରଙ୍ଗ ସେମିତି ପରଖି ହୁଏ ଭିନ୍ନ ଭିନ୍ନ ବିପଦରେ ଆଉଜି ଯାଉଥିବା ଛୋଟମୋଟ ଭଙ୍ଗାଭଙ୍ଗି ଦୁଃଖ । ନାରୀର ଅନ୍ୟନାମ ଦୁଃଖ ତା ଲୁହ ଗୋଟେଇଲେ ନଈ ତା କଥା ଶୁଣିଲେ ମହାକାବ୍ୟ ସେ ନିଜେ ବିଚ୍ଛୁରିତ ଆଗ୍ନେୟ ଲାଭା ସାହସର ଦୁର୍ନିବାର ଇଚ୍ଛା କର୍ତ୍ତବ୍ୟର ବେଗମାନ ଯାନ । ସାମଗ୍ରିକ ସତ୍ତାରେ ତାର ଜିଇବାର ପ୍ରତିବଦ୍ଧତା ଝଲସି ଉଠା ମୁହଁ ତାର ସୁନା ଟହଟହ । ସେ ଗୋଟେ ଚଳନ୍ତି ଇତିହାସ ବିବାଦୀୟ ବିତର୍କିତ ବର୍ତ୍ତମାନ ଭବିଷ୍ୟତ କିଛି କଢ଼ କିଛି କାକଟସ । ମାଟି ତଳର ମାଟି ତ ‘ ଆକାଶର ଅନ୍ଧାରି ରୋଷଣିରେ ଜାହିର ତା ସ୍ଥିତି । ମରୁଭୂମିଟେ ପରି ତା ଇଲାକାଯାକ ଆଶାଭଙ୍ଗର ବିସ୍ତୀର୍ଣ୍ଣ ବାଲି ଫସଲ କଟା କ୍ଷେତପରି ନିଃସଙ୍ଗ ଖାଁ ଖାଁ ତଥାପି ସ୍ୱପ୍ନ ଲୁଟାଏ ମରୀଚିକା ପରି । ଏସବୁକୁ ପାନଛେପ ପରି ପକାଇ ଅଯାଗାରେ ଚାଲୁଥାଏ ଆଗକୁ ହସୁଥାଏ ବଞ୍ଚିବାର ଅନନ୍ୟ କଳାକୁ ଧରି ପିଢ଼ି ପରେ ପିଢ଼ି । ଆଶାର ବୀଜପତ୍ର ମୁକୁଳେ ଖୋଲିଦେବ ହୃଦୟରୁ ସଦିଚ୍ଛା ଧାରେ ବିଶ୍ୱସ୍ତ ବନ୍ଧୁଟେ ପରି , ଆବୋରିବ ମନ - ଧନ ଦେଇ ରକ୍ତଜ ର ସରି । ଆଶା ରଖେ ସେ କେହି ପଢୁ ତା ଭିତର ନାରୀତ୍ୱ ବିଶ୍ୱାସ କୁ ରୋଇଦେଉ ଘରଠୁଁ ପୃଥିବୀଯାକ । ସେ ତ କାଳ କାଳ ଦହନ , ଦ୍ଵନ୍ଦ , ଦୁର୍ବିପାକ କୁ ପଛରେ ପକେଇ ହସେ , ରାଜ୍ୟରୁ ରାଜ୍ୟ ଜୟ କରି ବିଜେତା ସୈନିକ ଭଳି ଉଜ୍ଜ୍ୱଳ ବିଭାମୟୀ ଦିଶେ । ଦର୍ପରେ କହୁଥାଏ ଦୁଇଟୋପା ଲୁହକୁ ତାର ଅକୁଳାଣ ସଂସାରଯାକର ପାପ ଆସ , ଚାଲିଆସ ପାଖକୁ କରିଦେବି ଶୁଦ୍ଧ ସୁବର୍ଣ୍ଣ ସଭିଙ୍କୁ ବରଂ ମୁଁ ଭୋଗୁଥାଏ ଏ ସଂସାରର କୁମ୍ଭୀପାକ ନର୍କ ! !	1
ସ୍ୱିକାରୋକ୍ତି ବନ୍ଧୁ ମୁଁ ବିଶ୍ୱର କବିତା ମୋ ପ୍ରେମ ପତ୍ର ସଦ୍ୟ ସକାଳର । ପ୍ରିୟା ମୋ କବିତା ପାଥେୟତା ମାଟି ଓ ମଣିଷ ସତ୍ୟ ସାଧନାର ପଥେ ସମୟ ତା ସାଥୀ ଲକ୍ଷ୍ୟ ତା ’ ର ଇତିହୀନ ଯାତ୍ରା । ପ୍ରିୟାର ସୋହାଗୀ ଖୋଜି ଆଣି ତାକୁ ଦେବି ହାତୀ ଘୋଡ଼ା ସୁନାର ଚନ୍ଦ୍ରମା ହଜିଲା ଦିନର ସ୍ମୃତି ସୁବର୍ଣ୍ଣ ମୁଦ୍ରିକା । ସମୟକୁ ଦେବି ସମ୍ଭାବନା ମାଟିକୁ ମହତ୍ୱ ସକଳ ମୁହଁରେ ହସ ହସରେ ଉଠିବ ମାତି ଏ ସାରା ଜଗତ ।	1
ଦୁଷ୍କର୍ମରେ ଶିକାର ହୋଇଥିବା କୁନି ଝିଅ ଟେ ଦୁଷ୍କର୍ମ ପରେ ମୃତ୍ୟୁ ପାଞ୍ଚ ବର୍ଷର ଫ୍ରକ ପିନ୍ଧା କୁନି ଝିଅଟେ କେଉଁ କାମାନ୍ଧରେ ଯୌନ ପିପାଶାରେ ଦଳି ମକଚି ଚାପି ହୋଇଯାଇଛି ଗାଁ ପାଖ କିଆବୁଦା ମୂଳେ ତା କୁନି କୁନି ପାଦ ପାଇଁ ଆଦରରେ ବାପା କିଣି ଦେଇଥିବା ପାଉଁଜି ହଳକ ଆଉ ହାତେ ପୁଣି ଚୁମକି ଲଗା ପ୍ଲାଷ୍ଟିକ ଚୁଡ଼ି ଦୁଇପଟ ସେଇମିତି ଚିକମିକ କରୁଥିଲା କୁନିଝିଅ ଶବଟି ଦେହରେ ଟିଭିରେ ଦେଖୁଥିଲା ବେଳେ ଲାଗୁଥିଲା ଆମମାନଙ୍କ କୁନିଝିଅ ପରି ଅବା କେଉଁ ଭାଇଟିର ଅଲିଅଳୀ ଭଉଣୀଟେ ପରି କାଲି କାଲି ଚାଲି ଶିଖିଥିବା କୁନି ଝିଅଟେ ସବୁ ମଣିଷଙ୍କୁ ଆପଣାର କରିନିଏ କାହା କାହା ପିଠିରେ ଲାଉ ଭଳି ଓହଳି ପଡେ ତ ଆଉ କାହା କାନ୍ଧପରେ ବସି ଆକାଶରୁ ଜହ୍ନପାଇଁ ଅଳି କରିବସେ ତା ନିଷ୍ପାପ ଆଖିରେ ସବୁ ମଣିଷ ତ ସମାନ , ସେ ଜାଣେନା ଭଲ ମନ୍ଦ କିଛି ଠିକ ସେ ଭଲ ପାଉଥିବା ତାର ବାପା ଭାଇ ପରି । । କୁନି ଝିଅ ବୁଝେ ନାହିଁ ତା ଫୁଙ୍ଗୁଳା ବୟସରେ ବି ମୂଲ ଦେବାକୁ ହେବ ଯୌବନର ଜୀବନର , କେଉଁ ପିଶାଚର କପଟ ଫାଶର ପଡ଼ି ଖଣ୍ଡ ଖଣ୍ଡ ହୋଇଯିବ ତା କଅଁଳ ଦେହର ଯେତେ ହାଡ଼ ରକ୍ତ ମାଂସ ବିଶ୍ୱାସର ବାଲିଘର ସମାଧିସ୍ଥ ହେବ ଚିର ଦିନ ପାଇଁ । । ଏମିତି ଅଜସ୍ର ବେଦନାମାନ ନିଇତି ନିଇତି ଆସି ଭାଙ୍ଗି ଦିଏ ମନ କାହାକୁ ବା ଦୋଷ ଲଦି ହେବ କାହା ପାଶେ ଗୁହାରୀ କରିବ ଏ ଦୁଃଖର ସମାଧାନ ପାଇଁ କହିହେବ ଏଇଠି ବୋଧେ ଦୋଷ ରହିଗଲା ୟାକୁ କାଢ଼ି ଫିଙ୍ଗିଦେଲେ ବଦଳି ଯିବ କୁନି ଝିଅର ଭାଗ୍ୟ ଭବିଷ୍ୟତ ସମାଜରେ ଭରିଯିବ ଅସୀମ ଆନନ୍ଦ ଏ ଦିନ କ ’ ଣ ଆସିବନି ଆଉ ! ! !	0
ବାପା ଭଗବାନ କେଉଁ ଧାତୁରେ ଗଢ଼ିଛନ୍ତି କେଜାଣି ବାପାଙ୍କୁ । । କୁଟା କାଠିର ଘରଟିରେ ମଝି ଖୁଣ୍ଟ ପରି ଅବା ବୁଢା ବରଗଛଟିଏ ପରି ମୋ ଆଖି ଉଠିଲା ଦିନରୁ ଦେଖୁଛି ତାଙ୍କୁ । ଦେହରେ ତାଙ୍କର ଝାଳ ନଦୀ ଆଖିରେ ସ୍ୱପ୍ନର ଇମାରତ ଆମ ମାନଙ୍କ ପାଇଁ , ଦେହଟା ନୁହେଁ ତାଙ୍କର ଯନ୍ତ୍ର ଗୋଟେ ଦିନ ରାତି ଦୌଡ଼ି ପାରେ , ମନ ନାହିଁ , ଦେହ ନାହିଁ ଦୁଃଖ କିମ୍ବା ସୁଖ ନାହିଁ ସବୁଯାକ ବଳି ପଡିଛି ଅବା କେଉଁଠି ବନ୍ଧା ପଡ଼ିଛି ସେତକ ପୁଣି ଆମରି ପାଇଁ । ମୁଁ ଭାବେ ବାପା ଭାବୁ ନ ଥିବେ ତ ’ ମୁଁ କାହିଁ ବାପା ହେଲି ଦିନ ରାତି ଜଳିବା ପାଇଁ । ମୁଁ ନିଜେ ବରଗଛ ରୂପି ବାପାଙ୍କର ଛୋଟ ଶାଖା ଡାଳଟିଏ କାଲି ସକାଳୁ ଗଛମୂଳକୁ ଛାଇ ଦେଇ ପାରେ କିମ୍ବା ନୁହେଁ ମଧ୍ୟ , ଏହା ବାପା ବି ଜାଣନ୍ତି ତଥାପି ସେ ଆମ ପାଇଁ ସବୁ ଦିନ କାହିଁକି ଜଳନ୍ତି ?	1
ସତ୍ୟତା ଶେଷ ’ ଟା ସବୁବେଳେ ଆରମ୍ଭରେ ଥାଏ କେହି କିନ୍ତୁ ଦେଖିପାରେ ନାହିଁ । ସମୟର ଉଜାଣି ସୁଅରେ ଆପଣା ଛାଏଁ ପ୍ରସ୍ଫୁଟିତ ହୁଏ , ବୁଝିଛ କି କେହି । ସବୁବେଳେ ସମୟ ଲେଖେ ଆମ ଜୀବନ ଧାରାର ଚିତ୍ରପଟ ଆମେ ଖାଲି ଅଭିନୟ କରୁ ଭଲ ହେଲେ ହସି ଦେଉ ନ ହେଲେ ମନେ ହୁଏ କଷ୍ଟ । କର୍ତ୍ତବ୍ୟ ପଥରେ ମାଇଲ ଖୁଣ୍ଟ ହୋଇ ରହିଯାଏ , ହାରଜିତ ଅବା ପଶ୍ଚାତାପ କଳ୍ପନାର ଜାଲରେ ଛନ୍ଦି ହୋଇ କେହି ପୁଣି କରେ ଅନୁତାପ । ଅଦମ୍ୟ ପ୍ରଚେଷ୍ଟା କରେ ମଣିଷ ଜୀବନରେ ଜୟୀ ହେବା ଲାଗି ଭୁଲବଶତଃ କେବେ ଚେଷ୍ଟା ବି ହୋଇଯାଏ ବଶ , ପରେ କାନ୍ଦେ ସେଥି ଲାଗି । ଆରମ୍ଭରେ ଶେଷ , ଆଉ ଶେଷରେ ଆରମ୍ଭ ଏଇ ଜଗତର ନିଶ୍ଚିତ ଗତି ; ଭୁଲିବନି କେବେ ୟାକୁ ଅବା ନିଜ କର୍ତ୍ତବ୍ୟକୁ ସେଇ ତୁମ ଜୀବନର ସତ୍ୟନିଷ୍ଠ ନୀତି ।	1
ହୁଲିଡ଼ଙ୍ଗା ଓ ମାଝି ହାତରେ ଆହୁଲା ଥିଲେ ହୁଲିଡ଼ଙ୍ଗା ମାଝି ଦରିଆ ସମ୍ରାଟ ହାତରୁ ଆହୁଲା ଖସିଲେ ଅଣବାବୁଆ ହୋଇଯାଏ / ନାଉରିଆ ଟୋକା । ଗ୍ରାମ୍ୟ ବାଳିକାର ମଞ୍ଜୁଆତି ହାତ ଚିହ୍ନ ପରି ଚହଲା ପାଣିରେ ଚହଲୁଥାଏ ଆକାଶିଆ ତାରା , ଜ୍ୟୋତ୍ସ୍ନାର ରୂପେଲି ବର୍ଣ୍ଣେ ବିଭାସିତ ଦରିଆର ଜଳ , ମାଝିର ଆଖିରେ ତୋଳେ ଆଶାର କଜଳ । ଜାଲ ଫାନ୍ଦି ବସିଥାଏ , ଗୁମ ମାରି ହୁଲିର ମାଝି ଲହରୀରେ ଖେଳୁଥାଏ ଦୋଳି ହୁଲି ଡଙ୍ଗା ତା ’ ର ମାଛ ଧରୁ ଧରୁ କେ କହିବ , କେତେବେଳେ ହୋଇଯିବ ତିମିର ଆହାର ନତୁବା ସେ ସଅଳ ସଅଳ ଫେରିଯିବ ପୂର୍ଣ୍ଣ କରି ଖାଳେଇର ଖୋଳ । ହଲ ହଲ ହୁଲି ଡଙ୍ଗା , ଢଳ ଢଳ ଜୀବନର ସାରୁପତ୍ର ଜଳ ମିଶିଗଲେ ଦରିଆର ଜଳେ , କେ ନେବ ଖବର , ଏକାଥିଲେ ସାରୁପତ୍ରେ ସେତକ ତା ପାଇଁ ନିଜସ୍ୱ ସ୍ଥିତିରେ ଉଜ୍ଜ୍ୱଳ ସ୍ୱାକ୍ଷର ସେ ସ୍ୱାକ୍ଷର କି ରଖିବାକୁ ଦେବ – ତରଙ୍ଗର ଖେଳ !	0
ଜୟ ଜଗନ୍ନାଥ ଏ ଜଗତ ଅସମ୍ପୂର୍ଣ୍ଣ ଅସମ୍ପୂର୍ଣ୍ଣ ମଣଷିର ବୁଦ୍ଧି , ମତି , ଗତି ବୁଝେନା ସେ ତୁମ୍ଭ ଲୀଳା ଭାବନାରେ ତୁମେ କାଠର ମୂରତୀ ଯଦି ଅଧଗଢା ପ୍ରଭୁ ତୁମ୍ଭ ଦୁଇ ହାତ କେମିତି କରିଲ ଦୁଷ୍ଟ କୁମ୍ଭୀରର ହତ ଦାସିଆ ହାତରୁ ବାହି ନେଲ ଯେ ନଡିଆ ବନ୍ଧୁ ମହାନ୍ତିଙ୍କୁ ଦେଲ ଭୋଗର ଥାଳିଆ ଦାସେଙ୍କ ବାଲି ରଥରେ ଯେ ପ୍ରଭୁ ଆବିର୍ଭାବ ଏ ମଢୂ ସଂସାର ବାଣୀ ପାଦ ନାହିଁ ତବ ତୁମ୍ଭ ଚକାଝଡାଲା ପ୍ରଭୁ ସଦା ଅପଲକ ଲଙ୍ଘିବାକୁ ସଂସାରର ସର୍ବ ଦୁଃଖ , ଶୋକ । । ସୂକ୍ଷ୍ମ ନୁହେଁ ରୂପ ଆହେ ଭାବଗ୍ରାହୀ ପିମ୍ପୁଡି ଠୁ ବୃକ୍ଷ ମଧ୍ୟେ ତୁମେ ଅଛ ରହି ଏ ସାରା ଜଗତେ ବ୍ୟାପ୍ତ ପ୍ରଭୁ ତୁମ ସତ୍ତା ସୀମାହୀନ ରୂପଧାରୀ ହେ ବିଶ୍ଵନିୟନ୍ତା ॥ ହେ ଅନନ୍ତରୂପଧାରୀ ! ହେ ବିଶ୍ଵ ଶକତି ! ମଣିମା ଶୁଣିମା ହେଉ ଅଧମ ବିନତୀ ଅଜ୍ଞାନତା ନାଶ ହେଉ ବ୍ୟାପ୍ତ ଜଗତରୁ ଜୟ ଜଗନ୍ନାଥ ଝରୁ ମାନବ ମୁଖରୁ ॥	1
ସ୍ମାର୍ଟ କବିତା ସମସ୍ତଙ୍କ ହାତେ ସ୍ମାର୍ଟଫୋନ୍ ଏବେ ଦିନରାତି ସେଥିରେ ବିଜି ; ବାପା ନାଆଁ କେହି ପଚାରିଲେ ପୁଅ ଗୁଗୁଲକୁ ଯାଏ ଖୋଜି ! କୁକୁରଟି ଗଲେ ହଜି , ଧାଇଁ ଆସୁଚି ସେ କୁକୁଡାର ରାବ ସ୍ମାର୍ଟଫୋନେ ଗଲେ ବାଜି ! ! ମାଷ୍ଟ୍ରେ କହନ୍ତି ପାଠପଢା ଆଡଭାନ୍ସ ହେଲାଣି ହ୍ୱାଟ୍ସଆପ ନମ୍ବର ନିଅ ; ମୁଁ ତ ଦିନସାରା ବ୍ୟସ୍ତ ରାତିକି ମୋ ସହ ଚାଟରେ ଜ୍ଞାନ ନିଅ ! ଅମାନିଆ ଯଦି ହୁଅ , ମୋ ହାତରେ ଅଛି ପ୍ରାକ୍ଟିକାଲ ମାର୍କ ଏକଥା ଜାଣିଥା ଝିଅ ! ! ସ୍ମାର୍ଟଫୋନ୍ ଏବେ ସ୍ମାର୍ଟନେସ୍ ଭରେ ଗର୍ଭବତୀ ମାଆ ଛାତିରେ ; ସ୍ତ୍ରୀ ପିଲା ଛାଡି ଫେରାର ହୁଏ ସେ ପ୍ରେମିକ ଅଙ୍କଲ ସାଥୀରେ ! ଆଜି ଯେ ତୁମରି ସାଥୀରେ , କହିହେବ ନାଇଁ କାହା ପାଶେ ଯାଇ ରହିଥିବ କାଲି ରାତିରେ ! ! ଫେକ୍ ଆକାଉଣ୍ଟ୍ ଖୋଲିକି ନାତୁଣୀ ଚାଟିଂରେ ମାତିଥିଲା ; ଫେକରେ ଟୋକା ହୋଇଥିବା ନିଜ ଅଜାର ସେ ଫ୍ରେଣ୍ଡ ହେଲା ! ଦେଖା କରି ଯେବେ ଗଲା , ଅଜା ନାତୁଣୀର ରହସ୍ୟ ସମ୍ପର୍କ ସାର୍ଥକ ହୋଇଗଲା ! ! ଫଟୋଦେଖି ଅନଲାଇନିରେ ବାହା ହୋଇଗଲେ ପୁଅଝିଅ ; ପରେ ଭେଟ ହୋଇ ଜାଣିଲେ ଝିଅର ସାନହାତୀ ପରି ଦିହ ! ପଇଁତିରିଶି କେଜିଆ ପୁଅ , ଭାବିଲେ ଏ ପ୍ରେମ ଦୂରକୁ ସୁନ୍ଦର କିନ୍ତୁ ବ୍ୟବହାର ପାଇଁ ନୁହଁ ! !	0
ସପନେ ଦେଖିଛି ସପନେ ଦେଖିଛି ତୋ କୋଳ ଝୁଲଣା ମନେ ମୁଁ ଅଙ୍କିଛି ତୋ ଘର ଅଗଣା । । ତୋ କୋଳରେ ଝୁଲି ଅଗଣାରେ ବୁଲି ଠୁକୁ ଠୁକୁ କରି ଶିଖିବି ମୁଁ ଚାଲି । । ଆଶା ଅଛି ମୋର ତୋ ସ୍ନେହ ଅଦରେ ପାଳିବୁ ବୋଲି ତୁ ମୋତେ ଯତନରେ । । ତୋ ସ୍ନେହା ଆଦର ସରଗ ମା ମୋର ତୋ ଠାରୁ ମୋତେ ଦୂର ତୁ ନକର । । ତୋ ଦୁଖ ବାଣ୍ଟିବି ହାତ ବଟେଇବି ସୁଖେ ଦୁଖେ ତୋ ଠିଆ ମୁଁ ହେବି । । ଦଶ ମାସ ଦଶ ଦିନ ରଖ ତୋ ଅନ୍ତରେ ଶତ ବର୍ଷ ମୁଁ ବିତେଇବି ତୋ ସେବାରେ । ।	1
ମାଟି କଣ୍ଢେଇ ଖୁବ୍ ଖୋଜିଛି ସେ ଆଖି ଦରାଣ୍ଡିଛି ଋତୁମାନଙ୍କ ପାଗଳପଣରେ ଧାଇଁଛି ଅଂଶୁଘାତ ଜର୍ଜରିତ ପଥିକଟେ ପରି ଏଣେତେଣେ ! ବିଛେଇ ହୋଇ ପଡିଥିବା ଅବଶୋଷକୁ ଧରି ଫେରିଛି ଅତୀତକୁ କହିବାକୁ - ଏଇ ହାରିଗଲି ପୁଣି ! ଗଢି ଦେ ମୋ ସୁନା ଦେଉଳ ଫେରାଇ ଦେ ମୋ ମାଟି କଣ୍ଢେଇ ! କ୍ଷମା କରି କରି ଭାଗ୍ୟ ବି ଥକିପଡିଥିଲା ବୋଧେ . . ହସିଦେଇ କହିଲା - ଜନ୍ମ ଓ ମୃତ୍ୟୁ ଉଭୟ ଏବେ ତୋ ହାତରେ . . ! ତୋତେ ହିଁ ଚୟନ କରିବାକୁ ହେବ ନିର୍ଦ୍ଧିଷ୍ଟ ଗତିପଥକୁ ! ସେ କିନ୍ତୁ ବାରବାର ଛୁଉଁଥିଲା ମୃତ୍ୟୁକୁ ! ପୁଣି ଧାଉଁଥିଲା ସଂପର୍କର ଶେଷ ସୀମାଯାଏଁ . . ଜୀବନଟା ପାଲଟିଯାଇଥିଲା ମୁଠାମୁଠା କୋହର ଝଡ ବରଫାବୃତ ଧବଳ ପାହାଡ . . !	0
ଖୋଜିବାକୁ ସମୟ ମିଳୁନି ସେଇ ସବୁଜିମାଭରା ଗାଁରେ , ଅଙ୍କାବଙ୍କା ଗ୍ରାମପଥରେ , ଜେଜେବାପାଙ୍କ ମାମା ଡାକରେ , ଲୁଚିଯାଇଛି ଶୈଶବ । ଗାଁ ସ୍କୁଲ୍‌ଘର ଭିତରେ , କ୍ଷେତର ପାଚିଲା ଧାନକେଣ୍ଡାରେ , ସାଙ୍ଗସାଥି ସହ ଲୁଚକାଳି ଖେଳରେ ଲୁଚିଯାଇଛି କୈଶୋର । ଆମ ବିଲହିଡ଼ର ବାଲିଛତୁରେ , ସାଧବ ବୋହୂର ଲାଲ୍ ରଙ୍ଗରେ , ଘର ଅଗଣାର କାଗଜ ଡଙ୍ଗାରେ , ଲୁଚି ଯାଇଛି ଶ୍ରାବଣ . . . । ରାମଲୀଳା ନାଟକ ମଞ୍ଚରେ , ଅଜାଙ୍କର ଗପମୁଣିରେ , ମା ’ ବାଢ଼ିଦେଲା ପଖାଳ କଂସାରେ , ଲୁଚିଯାଇଛି ଗ୍ରୀଷ୍ମ ଅବକାଶ . . . । ପଡ଼ିଶାଘର କୁକୁଡ଼ାର ଡାକରେ , ମନ୍ଦିର ଘଣ୍ଟଶଙ୍ଖ ଧ୍ୱନିରେ , ଛବିଳ ମଧୁବର୍ଣ୍ଣବୋଧ ବହିରେ , ଲୁଚିଯାଇଛି ସକାଳ । ଗାଁ ମୁଣ୍ଡ ବରା ଦୋକାନରେ , ପୋଖରୀ ପାଖ ଆମ୍ୱ , ପିଜୁଳି , କୋଳିଗଛରେ , ଗୋରୁଗାଈଙ୍କ ଗୋଠବାହୁଡ଼ାବେଳ ହମ୍ୱାରଡ଼ିରେ , ଲୁଚିଯାଇଛି ସୂର୍ଯ୍ୟାସ୍ତର ପୂର୍ବ କିଛିକ୍ଷଣ ।	1
ତୁମେ ଖୋଜୁଛି ତୁମକୁ ମୋ ଜୀବନର ଅଗନା ଅଗନୀ ବନସ୍ତରେ । ବେଳେବେଳେ ଶୁଭୁଛି ତୁମରି ସ୍ୱର ନିରବତାର ଗହନ ନିଦରେ । ଆଜିବି ଖୋଜା ମୋ ସରିନି ବାର ବାର ତୁମକଥା ମୁଣ୍ଡଟେକି ଅନାଇ ଦେଉଛି ମୋ ଭାବନାର ଅଥଳ ନଈରେ । କେଉଁଠି ଅଛ ତୁମେ କାହିଁକି ମୋ ସାଥିରେ ଖେଳ ଲୁଚକାଳି । ତୁମେ କ ’ ଣ ଖେଳିବାକୁ ଭଲ ପାଅ ସତେ । କହି ଦେଉନ ଥରେ , ମୁଁ ଖେଳନ୍ତି ତୁମ ସାଥେ । ଆଜି ଜୀବନର ମଧ୍ୟାହ୍ନରେ ଚାଲୁଚାଲୁ ବାରମ୍ୱାର ଝୁଣ୍ଟି ମୁଁ ପଡୁଛି । ଆହାଃ କହି ନିଶବଦେ ପଛରୁ ମୋ ଭିଡ଼ି ଧର ହାତ , କିଏ ତୁମେ ? କାହିଁକି ଦେଖା ଦେଉ ନ ମତେ ? ତୁମକୁ ଖୋଜିବାର ଅନ୍ତଃ ହେବ କେବେ ? ଭାବୁଛି , ଏବେ ସେ ସମୟ ଆସିନି । ମାଟିର ବିଛଣାରେ ଯେଉଁ ଦିନ ଶୋଇଯିବି , ଆଉ ଭାଙ୍ଗିବନି ନିଦ ବୋଧେ ସେଇଦିନ ତୁମେ କି ଆସିବ !	0
ସପନ ନଉକା ମା ’ ରାଗିଥିଲେ , ବାପା କରୁଥିଲେ ଛଳନା ମୁଁ ତୁମକୁ ଏତେ ଭଲପାଏ , ଏତିକି କହି ପାରେ ଏକୁଟିଆ ହୋଇଯିବି , ଯଦି ତୁମେ ନ ଚାହିଁବ ପ୍ରେମ ମୋର ରହିବ ଏମିତି ସବୁବେଳ ପାଇଁ ହୃଦୟକୁ ଚାଲିଆସ ମୋର ଆଜିର ରାତିରେ ଉଡ଼ିଚାଲ ମୋ ସହ । ଖୋଜିନିଅ ସ୍ୱପ୍ନର ନଉକା ସପନ ନଉକା ଭାସିଯିବା ଚାଲ ଏହି ତାରକା ଖଚିତ ରାତିରେ ସପନ ନଉକା , ସ୍ୱର୍ଗ ଦୂରରେ ତ ନୁହେଁ ଏମିତି ତ ରହୁ , ଛାଡ଼ିବ ନାହିଁ ମୋତେ ସେଠାରେ କେବେ ସ୍ୱପ୍ନ , ଛୋଟ ସ୍ୱପ୍ନ , ପ୍ରତି ରାତିରେ ଦିନରେ ଲା , ଲା , ଲା , ଲା , ଲା , ଲା , ଲା , ଲା , ଲା , ଲା , ଲା , ଲା , ଲା , ଲା । ମା ’ ରାଗିଥିଲେ , ବାପା କରୁଥିଲେ ଛଳନା କ ’ ଣ ଭାବୁଛ ତୁମେ ମୋ ଯୋଜନା ଉପରେ ସୁଖୀ ରଖିବି ତୁମକୁ , ବିଶ୍ୱାସ କର ମୋତେ ଆଉ ଆମର ପ୍ରେମ ସରିବନି କେବେ ଆସ ତୁମର ଲମ୍ୱା ବାଳ ଝୁଲି ପଡୁ ମୋ ସହ କର ଯାତ୍ରା ତୁମେ ।	1
ସଭିଙ୍କର ଅଛି ମୋର ବି ଟିକିଏ ନିଃଶ୍ୱାସ ଅଳପ ବିଶ୍ୱାସ ସଭିଙ୍କର ଅଛି ମୋର ବି , ରାତିଏ ସ୍ୱପ୍ନ ଅନେକ ଅଭିଳାଷ ସଭିଙ୍କର ଅଛି ମୋର ବି । ଅଧରେ ହସ ଦି ଟୋପା ଲୁହ ସଭିଙ୍କର ଅଛି ମୋର ବି , ଆଖିଏ ଦୁଃଖ ଛାତିଏ କୋହ ସଭିଙ୍କର ଅଛି ମୋର ବି । ତଳେ ମାଟି ଉପରେ ଆକାଶ ସଭିଙ୍କର ଅଛି ମୋର ବି , ଜୀବନେ ଇଚ୍ଛା ପୁଣି ଅବଶୋଷ ସଭିଙ୍କର ଅଛି ମୋର ବି । ସମ୍ପର୍କର ସାଗର ଟିକିଏ ନିର୍ଜନତା ସଭିଙ୍କର ଅଛି ମୋର ବି , ଗ୍ରୀଷ୍ମର ଉଷ୍ମତା ଶୀତର ଶୀତଳତା ସଭିଙ୍କର ଅଛି ମୋର ବି । ଛୋଟିଆ ହୃଦୟ ଉଡନ୍ତା ମନ ସଭିଙ୍କର ଅଛି ମୋର ବି , ବଞ୍ଚିବାର ଆଶା ଜୀଇଁବାର ସ୍ୱପ୍ନ ସଭିଙ୍କର ଅଛି ମୋର ବି ।	1
ଅଗଷ୍ଟ ପନ୍ଦର ( ୧ ) ସବୁ ବର୍ଷ ପନ୍ଦର ଅଗଷ୍ଟ ଆସୁଛି ଆଉ ଚାଲି ଯାଉଛି , ପନ୍ଦର ଅଗଷ୍ଟର ମହତ୍ୱ ଆଉ ଉପଲବ୍ଧି ହେଉ ନାହିଁ । ( ୨ ) ପିଲାମାନେ ଅନ୍ୟ ଉତ୍ସବପରି ଖଣ୍ଡେ ଖଣ୍ଡେ କାଗଜ ପତାକା ଧରି କିଛି ସମୟ ପାଇଁ ଆନନ୍ଦିତ ହେଉଛନ୍ତି କିଛି ସମୟ ପାଇଁ ବନ୍ଦେ ମାତରଂ କହୁଛନ୍ତି ତା ପରେ ସେ ପତାକାଟିକୁ ଯେଉଁଠି ସେଇଠି ପକାଇ ଦେଇ ଚାଲି ଯାଉଛନ୍ତି ତାଙ୍କୁ କିଏ ବୁଝାଇବ ଏହି ତ୍ରିରଙ୍ଗା ପତାକା ପାଇଁ କେତେ ଲୋକ ସହିଦ ହୋଇଛନ୍ତି ? କେତେ କେତେ ଲୋକ ପ୍ରାଣବଳୀ ଦେଇଛନ୍ତି ଅକାତରରେ ମହାତ୍ମାଙ୍କ ଡ଼ାକରାରେ କେତେ ଲୋକ ତୁଚ୍ଛ କରିଛନ୍ତି ନିଜ ଜୀବନକୁ ? ସେ ପିଲାର କି ଦୋଷ ? ସେ ତ ବୁଝେ ନାହିଁ ଏ ସବୁ କଥା କିନ୍ତୁ ପରେ ପରେ ଯେଉଁମାନେ ତଳେ ପଡିଥିବା ସେ ପତାକା ଉପରେ ପାଦରେ ଦଳିଦେଇ ଚାଲିଯାନ୍ତି ନିର୍ବିଘ୍ନରେ ସେମାନଙ୍କର ତ ଏ ଦେଶ ପତାକା , ଏ ଦେଶ ଗୌରବକୁ ସମ୍ମାନ ଜଣାଇବାର ଥିଲା ? ( ୩ ) ସ୍ୱାଧୀନତା ଆମ ଜନ୍ମ ଅଧିକାର ଏ କଥା ଶୁଣିବାକୁ ଭଲ ଲାଗେ କିନ୍ତୁ ପରାଧୀନ ନ ହେଲେ ଏ କଥା ର ମୂଲ୍ୟ ବୁଝା ପଡେ ନାହିଁ ଆଜିର ଯୁବ ପିଢ଼ି ପତାକାକୁ ସମ୍ମାନ ଦେଇ ପାରୁ ନାହାନ୍ତି କାରଣ ସେ ପତାକା ପଛର ଇତିହାସ ତାଙ୍କୁ ଜଣା ନାହିଁ ଜଣା ଥିଲେବି ତା ପ୍ରତି ଯେତିକି ସମ୍ବେଦନଶୀଳ ହେବା କଥା ତା ସେମାନେ ହେଉ ନାହାନ୍ତି ( ୪ ) ଦେଶ ପ୍ରତି ଏବେ ବିପଦ ଘନେଇ ଆସୁଛି ଅନେକ ଦିଗରୁ ମାଓବାଦୀ , ଆତଙ୍କତାବାଦୀ , ବିଛିନ୍ନତାବାଦୀ , ସମ୍ପ୍ରଦାୟିକତାବାଦୀ ମାନଙ୍କର ଳୀଳାଭୁମି ସାଜିଛି ଆମର ଏହି ଭାରତ ଭୂମି ଯାହାକୁ ଆମେ ଏହି ପନ୍ଦର ଅଗଷ୍ଟ ଦିନ ବନ୍ଦେ ମାତରଂ କହି ତା ପରଦିନ ଭୁଲିଯାଉଛୁ ଏବେ ଏହି ପନ୍ଦର ଅଗଷ୍ଟ ଏକ ଛୁଟିଦିନ ହୋଇଛି ଏ ଦିନ ହୋଇଛି ଭୋଜି କରିବାର ଆଉ ବନ୍ଧୁ ମିଳନର ଆମେ ସବୁ ଭୁଲି ଗଲୁଣି ଏ ଦିନରେ କରିବାକୁ ହେବ ସ୍ମୃତି ଚାରଣ ସେହି ବୀର ପୁରୁଷ ମାନଙ୍କର ଯେଉଁମାନଙ୍କ ପାଇଁ ଆଜି ଆମେ ସ୍ୱାଧୀନ ( ୫ ) ଏ ଦେଶକୁ ଏବେ ମାଡି ଆସୁଛି ବିପଦ ଘନ ଘନ କିଏ ରକ୍ଷା କରିବ ଯଦି ଆଜିର ପିଢ଼ି ଭୁଲିଯିବ ଏହି ଆପଣାର ଦିନ ? ସମୟ ଆସିଛି ଏବେ ଏ ଦିନରେ ନେବାକୁ ହେବ କେତୋଟି ଶପଥ ସଭିଙ୍କୁ ବସି ମନ୍ଥନ କରିବାକୁ ହେବ ନିଜ ବିବେକ ଆଉ ବିଚାର କରିବାକୁ ହେବ ଆମକୁ କି ରୂପରେ ଯୋଗଦାନ ଯାହା ଦେଶ ପାଇଁ ହେବ ଆମର ଅବଦାନ ସମୟ ଆସିଛି ଆଜି ପୁଣି ସମସ୍ତଙ୍କୁ ମିଶି କରିବାକୁ ହେବ ଆଉ ଏକ ମହାନ ବିପ୍ଳବ ଯେଉଁଥିରେ ତଡ଼ିବାକୁ ହେବ ଏ ଦେଶରୁ ବିଛିନ୍ନତାବାଦୀ ମାନଙ୍କୁ ଆଉ ସମସ୍ତଙ୍କୁ ହେବାକୁ ହେବ କେବଳ ଭାରତୀୟ ( ୬ ) ଅତୀତରେ କରିଛୁ ଆମେ ଅନେକ ମହାନ କାମ ଯାହା ଫଳରେ ଭାରତ ଆଜି ହୋଇଛି ସ୍ୱାଧୀନ ଓ ମହାନ ଅଛି ଆମ ପାଖେ ଅନେକ ଶକ୍ତି , ମିଶି ଯଦି ଯିବ ସବୁ ତେବେ ଏ ଦେଶ ହେବ ବିଶ୍ୱରେ ମହାନ କେବେଯେ ଆସିବ ସେ ଦିନ ?	0
ଧର୍ମ ସଂକଟ କେମିତି ସେବିବି ପ୍ରଭୁ ପଥର ମୂରତି ଜରା ବ୍ୟାଧି ଗ୍ରସ୍ତ ଯେବେ ସେବାକୁ ଝୁରନ୍ତି ଅଛୁତ ଘୃଣିତ ଅବାଂଛିତ ଜୀବନ ସର୍ବ ଘଟେ ପରା ତୁ ନାରାୟଣ , ନୁହେଁ କି ଅନୀତି କଥାରେ । କେମିତି ଅର୍ପିବି ବସ୍ତ୍ର ତୋହରି ଅଂଗରେ ଦେହ ଢାଂକିବାକୁ ନାହିଁ ଫୁଙ୍ଗୁଳା ଭାଗ୍ୟରେ ନୁଖୁରା ଚୁଟିକୁ ତେଲ ହିଁ ସପନ ତୋ ’ ଦେହ ଲାଗି କୁଂକୁମ ଚନ୍ଦନ , ନୁହେଁ କି ଅଢ଼ପା କଥାରେ । କେମିତି ଢାଳିବି କ୍ଷୀର ତୋର ପ୍ରତିମାରେ ଭୁଇଁରୁ ସାଉଁଟି ମା ’ ଦିଏ ଶିଶୁ ତୁଣ୍ଡରେ ପେଟ ଜଳି ଯାଏ ଜଳେନି ଚୁଲି ହୋମ ଯଜ୍ଞେ ତୁଷ୍ଟ ଘିଅକୁ ଜାଳି , ନୁହେଁକି ଅନର୍ଥ କଥାରେ । କେମିତି ପୂଜିବି ପ୍ରଭୁ ସୌଧ ମନ୍ଦିରରେ ବାସହୀନ ଥରେ ବର୍ଷା ଶୀତ କାକରରେ ବେଘର ସିନା ସନ୍ତାନ ତୋହରି ବାଟଘାଟ ଯାଏ ଟୁଙ୍ଗି ମନ୍ଦିରରେ ଭରି , ନୁହେଁକି ଅତୀବ କଥାରେ । କେମିତି ପାଳିବି ଧର୍ମ କେବଣ ରୀତିରେ ମାନବ ଧରମ ହେଜି ପଡ଼ଇ ଦ୍ୱିଧାରେ ସଂକଟୁ ଉଦ୍ଧାର କରହେ ଠାକୁର ଧର୍ମକୁ ସଂକଟ ନକର , ନୁହେଁକି ଅଡ଼ୁଆ କଥାରେ ।	0
କୁଳାଙ୍ଗାର ଉପାଖ୍ୟାନ ମାଆ ଚାହେଁ ସଦା ପୁଅର ସୌଭାଗ୍ୟ ସହିତ ଉଦର ପୂର୍ତି । ରୋଗ କି ବୈରାଗ ପାଖ ନମାଡ଼ନ୍ତୁ ଭରିଥାଉ ପ୍ରାଣ ଶକ୍ତି । । ପୁଅ ଯେବେ ଦିଏ ଅସହ୍ୟ କଷଣ ଆଖିରୁ ଗଢ଼ାଏ ଲୁହ । ପର ବୁଦ୍ଧିଆଟା ପିଲା ମୋ ହୋଇଲା କି ଉପାୟ ମୋତେ କୁହ ? ଏତିକିରେ ଇତି ମନର ଭାବନା ଧରେ ନାହିଁ ପୁଅ ଦୋଷ । ଅଭିଶାପ କେବେ ଭିତରୁ ଆସେନି ଉପର ଠାଉରା ରୋଷ । । ସେଥିପାଇଁ ମାତା କୁମାତା ହୁଏନି ପୁତ୍ର ହୁଏ କୁଳାଙ୍ଗାର । ଅବିରତ ମାତା ଆଶୀର୍ବାଦ ଦିଏ ହେଉ ଯେତେ ଅବିଚାର । । କଳିକାଳ ପୁଅ ଜ୍ୱର ଝାଡ଼ା ହେଲେ ପଦେ କରନ୍ତିନି ଆହା । ତଥାପି ମନରେ କ୍ଷୋଭ କରେ ନାହିଁ ବିବଶ ବିଚାରି ମାଆ । । ଏମିତି ଗୋଟିଏ ମାଆର କପାଳେ ବିଧି ଲେଖିଥିଲା ଦୁଃଖ । ପରିବାରେ ଥିଲେ ମାଆ , ପୁଅ , ବୋହୁ ମୋ ’ ଟ ତିନୋଟି ଲୋକ । । ବିଦେଶ ମାଟିରୁ ଡ଼କରା ଆସିଲା ଚାକିରି ଯୋଗ ଦେବାକୁ । ସଭିଙ୍କର ମନ ଆନନ୍ଦରେ ନାଚେ ଅଭାବ ଯିବ ଦୂରକୁ । । ମାଆ ମନାସିଲା ପୁଅ ମୋର ଗଲେ ବିଦେଶକୁ ହେବ ଭଲ । ପଇସା କଉଡ଼ି ଅଭାବ ହେବନି ନାତିକୁ କରିବ ଗେଲ । । କୁନା ବାପା କଥା ମନେ ପଡ଼ିଗଲେ ଆଖି ହୁଏ ଛଳଛଳ । ନାତି ଟିଏ ହେଲେ ସବୁ ଜିବ ଭୁଲି , ବଦଳିବ କାଳ ବେଳ । । ବିଭାଘର ମାସେ ହୋଇଛି କି ନାହିଁ କୁନା ମାଆକୁ କହିଲା । ହୋଟେଲରେ ଖାଇ ଦରମା ସରୁଚି ବୋହୁକୁ ନେବି ବୋଇଲା । । ବୋହୁ ଗଲେ ତୋର ରୋଷେଇ କରିବ ଘର ଖାଇବା ଖାଇବି । ହାତଗୋଡ଼ ତୋର ଭଲ ଥିବା ଯାଏ ସେଇଠି ତାକୁ ରଖିବି । । ପାଖଫ୍ଲାଟ୍ ରେ କହି ମୁଁ ଯାଉଛି କତିକୁ ଆସିବେ ତୋର । ମଝିରେ ମଝିରେ ଫୋନ କରିକି ଜାଣିବି ଏଠା ଖବର । । ବାପା ମଲା ବେଳେ କହି ଗଲେ ସିନା ଫ୍ଲାଟ୍‌କୁ ବିକିବନି । ମୋତେ ଲାଗେ କିନ୍ତୁ ଗାଁ ସାଇ କଥା ଫ୍ଲାଟ୍‌ରେ ମିଳିବନି । । ସେ ସବୁ ପଛରେ ବିଚାର କରିବା ଏବେ ତୁ ନଧର ମନ । ଟିଭି ଦେଖୁଥିବୁ , ପୂଜା କରୁଥିବୁ ଆରାମେ କଟିବ ଦିନ । । ସକାଳ ପାଇଲେ ପଳେଇବୁ ଆମେ ଉଡ଼ାଜାହାଜରେ ବସି । ମନ ଦୁଃଖ ତୁହି କରୁ କାହିଁ ପାଇଁ ଚଳୁଥାଆ ମିଳି ମିଶି । । ବୁଢ଼ି ମୁହଁ ଟିକେ ଆମ୍ବିଳା ଦିଶିଲା ସପନଟା ଗଲା ଭାଙ୍ଗି । ତାନା ବାନା କେତେ ବୁଣି ଥିଲା ବୁଢ଼ି ବିଭିନ୍ନ୍ନ ରଙ୍ଗରେ ରଙ୍ଗି । । ସମୟ ଆସିଲା ପୁଅ ବୋହୁ ଗଲେ ବିଦେଶରେ କଲେ ଘର । ବୁଢ଼ି ମାଆଟିକୁ ଭୁଲିଗଲେ ପୁରା ଉଜୁଡ଼ା ବୁଢ଼ି ସଂସାର । । କୁନା ବାପାଙ୍କର ଅଧା ପେନ୍‌ସନ୍ ମାସକୁ ତିନି ହଜାର । ବୁଢ଼ି ପେଟ ପାଇଁ ଯଥେଷ୍ଟ ହେଉଛି ଅଧିକ କି ଦରକାର ? ସବୁ ଫ୍ଲାଟ୍ ର ବୁଢ଼ି ଯେତେ ଥିଲେ କଲେ ଗୋଟିଏ ସମିତି । ଭଜନ ସେବାରେ ହସ ଖୁସି କରି ସମୟ କାଟିଲେ ନିତି । । ଚାରି ମାସ ପରେ ପଡ଼ୋଶୀ କହିଲା - ପୁଅ କରିଥିଲା ଫୁନ୍ । ନାତିଟିଏ ତୋର ଜନମ ହୋଇଛି , ନାଁ ’ ଟି ଅଛି – ପୁପୁନ୍ । । କୁନା କହୁଥିଲା ବାପା ପରି ଦିଶେ ଅବିକଳ ଲମ୍ବା ନାକ । ମାଆକୁ କହିବ ସବୁ ଭଲ ଏଠି , ମନେ ଆଣିବନି ଦକ । । ମାଆ କାନ୍ଦି କାନ୍ଦି ବେଦମ ହୋଇଲା ପଡ଼ୋଶୀ କହିଲା ଯାଇ । ଭିଡ଼ିଓ କଲିଙ୍ଗ୍ କରି ଦେଇ ପୁଅ ନାତିକୁ ଦେଲା ଦେଖାଇ । । ବୁଢ଼ି ମନ କିବା ଏଥିରେ ମାନୁଛି ମୋବାଇଲ୍ ଛବି ଅନା । ନାତିକୁ କେବେ ତୁ ଘରକୁ ଆଣିବୁ ସତ କହ ଆଜି କୁନା ? କମ୍ପାନୀ ଦେଉନି ଦିନେଛୁଟି ମାଆ ବୋହୁରଦେହ ଏମିତି । ଛୋଟଛୁଆ କେତେ ହଇରାଣ କରେ ଯିବୁ ବା ଆମେ କେମିତି ? ତୋ ’ ର ଏବେ ସବୁ ଭଲ ବୋଲି କହୁ ଯାଉ କେଇଟା ବରଷ । ନାତିଟା ଟିକିଏ ବଡ଼ ହୋଇଗଲେ ଘେନିଯିବି ତୋର ପାଶ । । ବୁଢ଼ି କାଟିଚାଲେ ଉଦାସ ଜୀବନ ଇଛା ଦେଖିବାକୁ ନାତି । ନିରୁପାୟ ଆଜି ବୁଢ଼ିକାଳେ ସିଏ ପ୍ରାର୍ଥନା କରୁଛି ନିତି । । ଏଭଳି ଚାଲିଲା ବହୁତ ବରଷ ବୁଢ଼ି ପଚାରେ ପୁଅକୁ । ନାତିଟା ମୋହର ବଡ଼ ତ ହେଲାଣି କେବେ ଆଣିବୁ ଦେଶକୁ ? ସବୁ ଥର କିଛି ବାହନା କରିକି ଟାଳିଦିଏ ମାଆ କଥା । ଧିରେଧିରେ ମାଆ ଅସୁସ୍ଥ ହୋଇଲା ବୁଲେଇଲା ଖାଲି ମଥା । । ପୁଅର ପାଖକୁ ଖବର ଦେବାକୁ ମାଆ ଗଲା ପଡ଼ୋଶକୁ । ପଡ଼ୋଶୀ କହିଲେ ପୁଅଟା ଖରାପ ମା ’ ଗାଳି କଲା ତାଙ୍କୁ । । ବୋହୁଟା ମୋହର ଟିକେ ଅମାନିଆ ପୁଅ ମୋହର ନିର୍ଦ୍ଧୋଷ । ସବୁ ମାଆଙ୍କର ମାତ୍ରାଧିକର ମୋହ ଦିଶେ ନାହିଁ ଦୋଷାଦୋଷ । । କିଛି ଦିନ ପରେ ପୁଅ ଫୁନ୍ କଲା ଆସିବା ବାରତା ଦେଲା । ମାଆ ମନ ଏତେ ପ୍ରଫୁଲିତ ଯେହ୍ନେ ମୟୁର ମେଘ ଦେଖିଲା । । ଏତେ ବର୍ଷ ପରେ ମିଳିଲା ମଉକା ବୁଡ଼ି ଭାବିଛି ମନରେ । କୁନା ବାପା ପରି ନାତି ହୋଇଥିବ ଗେଲ କରିବ କୋଳରେ । । ନିର୍ଦ୍ଧିଷ୍ଟ ଦିନରେ ପୁଅ ପହଞ୍ଚିଲା ଛିଡ଼ା ଅଗଣା ଦୁଆରେ । ବୁଢ଼ି ଭାବିନେଲା ନାତି ବୋହୁ ମୋର ଅଛନ୍ତି ଦାଣ୍ଡ ପିଣ୍ଡାରେ । । ଏକା ନିଶ୍ୱାସରେ ବୁଢ଼ି ଧାଇଁଗଲା ନାତିକୁ ଦେଖିବା ଆଶେ । କାହାକୁ ନଦେଖି ମନ ମରିଗଲା ବସି ପଡ଼ିଲା ଉଦାସେ । । କଅଁଳିଆ ସ୍ୱରେ ପୁଅ କହୁଥିଲା ନାତିର ସ୍କୁଲ୍ ଚାଲିଛି । ପଞ୍ଚମ ଶ୍ରେଣୀର ଅନେକ ପୁସ୍ତକ ପାଠଟା ଭଲ ପଢ଼ୁଛି । । ଏମିତି ଦିନେ ବି ତୁ ପଢ଼ୁଥିଲୁ କି ଲାଭ ଜନମ କରି ? ଭାବୁଛି ମୁଁ ବୋଧେ ନାତିକୁ ନଦେଖି ଅବେଳେରେ ଯିବି ମରି । । ପୁଅକୁ କହିଲା ମୁହଁ ହାତ ଧୋଇ ବସି ପଡ଼ ଖାଇବାକୁ । ଯାହା ଯାହା ତୁହି ଭଲ ପାଇ ଥାଉ ରାନ୍ଧିଛି ପରସିବାକୁ । । ପୁଅ ଭଲ ପାଏ ମାଆ ହାତ ରନ୍ଧା କଖାରୁ ଫୁଲର ଭଜା । ଛୁଆ ବେଳେ ତାକୁ ରାଗ ତରକାରି ଲାଗୁଥିଲା ଭାରି ମଜ୍ଜା । । ଆଳୁ ଝୋଳ କଲେ ବେଶି ଭାତ ଖାଏ ଶାଗମୁଗ ସଂଗେ ବଡ଼ି । ଗୋଟି ଗୋଟି କରି ମାଆ ମନେ ଅଛି ରାନ୍ଧିଛି ସବୁ ଯୋଗାଡ଼ି । । ଖାଇ ସାରି ପୁଅ ଶୋଇବାକୁ ଗଲା ମାଆର ମନ ଉଚ୍ଚାଟ । ମଧୁର ସ୍ୱରରେ ମାଆକୁ କହିଲା ବିକିବା ଆମର ଫ୍ଲାଟ୍ । । ନାତି ପାଇଁ ଏବେ ଖର୍ଚ୍ଚ ବେଶି ହୁଏ ପଢ଼ା ପାଇଁ ବିଦେଶରେ । ଫ୍ଲାଟ୍ ବିକିଲେ ପୁରା ହୋଇଯିବ ତୋର କି କାମ ସହରେ ? ଗାଁ ଘରଟିକୁ ସଜାଡ଼ି ଦେଲେ ତୁ ଆରାମରେ ଚଳିଯିବୁ । ସାଇ ପଡ଼ିଶାଏ ସାହାଯ୍ୟ କରିବେ , ସୁଖରେ ଦିନ କାଟିବୁ । । ମାଆ କହେ ପୁଅ ବାପା କିଣିଥିଲେ ପେଟର ଦାନାରୁ ସଞ୍ଚି । ମଫସଲ ଘରେ ପାଇଖାନା ନାହିଁ କେମିତି ପାରିବି ବଞ୍ଚି । । ପୁଅ କହେ ମିଛ ଅଭିନୟ କରି ତୋ ଚିନ୍ତା ଘାରୁଛି ମୋତେ । ଏଠି ଯଦି କିଛି ଅଘଟଣ ଘଟେ କିଏ ଅନେଇବ ତୋତେ ? ଗାଁ ଗହଳିରେ ଲୋକ ଗୁଡ଼ା ଭଲ ତୁରନ୍ତ ଦେବେ ଖବର । ଅବିଳମ୍ବେ ପାଶେ ଆସିବି ମୁଁ ଚାଲି କରିବାକୁ ଉପଚାର । । ବାପା ମଲାବେଳେ କହି ଯାଇଥିଲେ ବିକିବନି ଏ ’ ଘରକୁ । ମୋର ଉପହାର ସାଇତି ରଖିବ ଦେବା ପାଇଁ ମୋ ’ ନାତିକୁ । । ଶେଷ ବ୍ରହ୍ମ ଅସ୍ତ୍ର ଛାଡ଼ିଦେଲା ପୁଅ କହି ମଧୁର ବଚନ । ଏ ଘରକୁ ଆମେ ବିକ୍ରି କରିଦେଇ ଚାଲିଯିବା ଦୁଇ ଜଣ । । ସମସ୍ତେ ମିଶିକି ଏକାଠି ରହିବା , ଯାହା ହେବ ଦେଖାଯିବ । ଏକଥା ଶୁଣିକି ମାଆ ରାଜି ହେଲା , ନାତି ସାଂଗରେ ଖେଳିବ । । ଗରାକ ଆସିଲା ସନ୍ତକ ନେଇକି ଗଣିଲା ବହୁତ ଟଙ୍କା । ବୁଢ଼ି ଦେଖୁଥିଲା ପୁଅର ମୁଁହକୁ ହସିଲା ବାପା ପରିକା । । ଏଭଳିଆ ହସ ପୁଅର ମୁହଁରେ କେବେ ତ ନଥିଲା ଦେଖି । ଅବିକଳ କୁନା ବାପା ପରି ହସ ବୁଢ଼ିର ମୋହିଲା ଆଖି । । କୁନା ଟଙ୍କା ସବୁ ଗଣି ବାନ୍ଧୁଥାଏ ହସି ମୁରୁକି ମୁରୁକି । ମାଆ ମନ ହୁଏ ହର୍ଷ ଉଲ୍ଲଷିତ ପୁଅର ଏ ଖୁସି ଦେଖି । । ପରଦିନ କୁନା କହିଲା ମାଆକୁ ଖରାବେଳେ ଆମେ ଯିବା । ସଂନ୍ଧ୍ୟା ପାଞ୍ଚଟାରେ ଜାହଜ ଛାଡ଼ିବ ସକାଳକୁ ପହଞ୍ଚିବା । । ଲୁଗା ପଟା ସବୁ ବୁଢ଼ି ସଜାଡ଼ିଲା ପୁଅର ସଂଗତେ ଯିବ । ଅସମ୍ଭାଳ ମନ ନାତିକୁ ଦେଖିବ କିପରି ରାତି ପାହିବ ? ବାହାରିଲା ବେଳେ ଗରାକ ଆସିଲା ଘରଚାବି ନେବା ପାଇଁ । ଦୁଇଧାର ଲୁହ ଗଢ଼ାଇଣ ବୁଢ଼ି ହାତକୁ ଦେଲା ବଢ଼ାଇ । । କୁନାବାପାର ଏ ଶେଷ ସନ୍ତକଟି ଦେଲା ପର ହାତେ ଟେକି । ବୁଢ଼ି ମନ ଜମା ବୁଝୁ ନ ଥିଲେ ବି କିଭଳି ପାରିବ ରୋକି ? ଅବିରତ ଲୁହ ଧାର ବୋହି ଚାଲେ , କୁନା ବାପା କଥା ଭାବି । କଥା ଦେଇଥିଲା ବିକିବନି ବୋଲି ମନେ ପଡ଼ୁଥାଏ ଚାବି । । ବିମାନ ବନ୍ଦର ପହଞ୍ଚିଲେ ଦୁହେଁ ବୋହୁ ଫୋନ୍ ଆସିଲା । ଭଲମନ୍ଦ କଥା ହେଲା ପରେ ମାଆ ଅସୁଛି ବୋଲି କହିଲା । । ପୁଅ ହାତ ଠାରି ମାଆକୁ କହିଲା ଏହି ଠାରେ ଥାଅ ବସି । ବୁଝା ବୁଝି କରି ଫେରିବି ସଅଳ ଘେନିଯିବି ସାଥେ ଆସି । । ଘଣ୍ଟା ପରେ ଘଣ୍ଟା ସମୟ ବିତିଲା ବୁଢ଼ି ଅନେଇଛି ବସି । ପାଞ୍ଚଟାରେ ଥିଲା ଜାହଜ ଛାଡ଼ିବା ଛଅଟା ହେଲାଣି ଆସି । । କାହିଁକି କେଜାଣି ପୁଅ ଫେରୁନାହିଁ ପଚାରିଲା ପୁଲିସକୁ । ପୁଅ ଯାଇଥିଲା ବୁଝାବୁଝି ପାଇଁ କିଏ ଦେଖିଛ ତାହାକୁ ? ଆମେରିକା ଯିବା ପାଇଁ ଆସିଥିଲୁ ସଂନ୍ଧ୍ୟା ଜାହଜରେ ଚଢ଼ି । ପୁଅ କାହିଁପାଇଁ ଫେରିଲାନି ମୋର ବିତିଲାଣି ଏତେ ଘଢ଼ି ? ସିକୁରିଟି କୁହେ ଫେରି ଯା ’ ମାଉସି ଜାହାଜ ଗଲାଣି ଉଢ଼ି । ପୁଅ ଏକା ଗଲା ବସି ସେଇଥିରେ ତୁମକୁ ଏଠାରେ ଛାଡ଼ି । । ମଆ କୁହେ ତୁମେ ଭୁଲ୍ କହୁଛ ମୋର ଭାରି ଭଲ ପୁଅ । ଅତି ଶିଘ୍ର ସିଏ ଆସିବ ଏଠାକୁ ମୋତେ ନେବାକୁ ନିଶ୍ଚୟ । । ବିଳମ୍ବିତ ରାତି ବାରଟା ବାଜିଲା ବୁଢ଼ିର ଆରମ୍ଭ କାନ୍ଦ । ପୁଅଟା ଏଭଳି କିପରି କରିଲା ? ତଥାପି ପାଞ୍ଚୁନି ମନ୍ଦ । । ଘଟଣା ଶୁଣିକି ଜମା ହେଲେ ବହୁ ବିମାନ ବନ୍ଦରେ ଲୋକ । ଅନୁରୋଧ ରଖ ଚାଲ ଘର ଯିବା , ପୁଅ ଭଳି ଭାବି ଦେଖ । । ମାଆ ପରି ଧରା ବକ୍ଷେ କିଏ ଆଉ ଚିନ୍ତା କରିବ ମଙ୍ଗଳ ? ଯେତେ ପାରୁ ପୁଅ ଦୁଃଖ ଦେଉ ପଛେ ନ ପଚାରୁ କାଳକାଳ । । କେବେହେଲେ ଅଭିଶାପ ଦେବ ନାହିଁ ଅନ୍ତରରେ ଧରି ରୋଷ । କହିବ ପରର ବୁୁଦ୍ଧିରେ କରୁଛି ପୁଅଟା ମୋର ନିିର୍ଦ୍ଧୋଷ । । ବୁଢ଼ି ମାନିଲାନି କାହା କଥା ସେଠି ଶେଷରେ ନିଷ୍ପତି ନେଲା । କାହା ଘରେ କିଆଁ ବୋଝ ହେବି ଯାଇ ନିଜ ପୁଅ ତ ନୋହିଲା । । ସେଇ ଫ୍ଲାଟ୍‌କୁ ଫେରିଯିବ ସିଏ ପଡ଼ୋଶୀ ଘରେ କହିବ । ଚୁଲା ଚକି ସହ ବାସନ ମାଜିବ ନିଶ୍ଚେ କିଏ ରଖିନେବ । । ପଡ଼ୋଶୀ ମାନଙ୍କ ମଧ୍ୟରେ ଅନେକ ଲୋକ ତ ଅଛନ୍ତି ଭଲ । ପେଟ ଚାଖଣ୍ଡକ ପୁରିଗଲେ ଗଲା କଟିଯିବ ଶେଷ କାଳ । । ଦିନେ ନାହିଁ ଦିନେ ଆସି ପାରେ ପୁଅ ଆଖ ପାଖ ଅଞ୍ଚଳକୁ । ବାପାର ସନ୍ତକ ମନେ ପଡେ ଯଦି ଇଚ୍ଛା ହେବ ଦେଖିବାକୁ । । ଏମିତିରେ ନାତି ଦେଖା ହୋଇପାରେ ପୁଅର ଜାଣିବି ଭେଦ । ସ - ପରିବାରେ ସ - କୁଶଳ ଥାଉ ମାଆ କରେ ଆଶୀର୍ବାଦ । । ପୁତ୍ର ମୋହ ଆଗେ ବିବଶ ହୋଇକି ପାଲଟିଲା ଚାକରାଣି । ଗିରସ୍ତ ପେନ୍‌ସନ୍ ପାଇ ଚଳୁଥିଲା ଘରେ ହୋଇ ବାବୁଆଣି । । ସଂସାରେ ଏଭଳି ବିରଳ କୁପୁତ୍ର ଥିବ ବୋଧେ ସେଇ ଏକା । ଅମଣିଷ ପୁଅ କେମିତି କରିଲା ମାଆର ସଂଗରେ ଧୋକ୍କା । । ଅପୁତ୍ରିକ ଥିଲେ ଭଲ ହୋଇଥାନ୍ତା ସୁଲଭ ଶେଷ ଜୀବନ । ସପୁତ୍ରିକ ହୋଇ କାଳିଆକୁ ଡ଼ାକେ , ସଅଳ ନିଅ ମୋ ’ ପ୍ରାଣ । । ଏଭଳି ସଂବାଦ ପଢ଼ିଲେ ଶୁଣିଲେ ଉଦାସ ହୁଅଇ ମନ । ସତ୍ୟ ଘଟଣାଟି ନାମିତ ହୋଇଲା କୁଳାଙ୍ଗାର ଉପାଖ୍ୟାନ । ।	0
ସନ୍ଧ୍ୟା ଓ ସୁନ୍ଦରୀ ରାଜଧାନୀରେ ସନ୍ଧ୍ୟା ଆସିଲେ ଜମେ ସୁନ୍ଦରୀ ମାନଙ୍କ ଭିଡ ପ୍ରେମ ପରଷରେ ଭାଙ୍ଗନ୍ତି ସବୁ ବନ୍ଧ ବାଡ ଗାଲରେ ମାଖନ୍ତି ଯେତିକି ବହଳର ମେକ୍ଅପ ତାଠୁ ଅଧିକ ଲମ୍ବା ଲିଷ୍ଟ ତାଙ୍କର ବ୍ରେକ୍ଅପ ତାଙ୍କୁ ଦେଖି ଦୁର୍ଘଟଣା ହୁଅନ୍ତି କେତେ ଯେ ବାଟୋଇ ଷ୍ଟାଇଲ୍‌ରେ କଥାବାର୍ତା କରନ୍ତି ଦେଖେଇ ହୋଇ ପାଠୋଇ ବଡ ଅଜବ ତାଙ୍କର ଚାଲିଚଳନ ଆଚାର ବ୍ୟବହାର ଟୋକାକୁ ପଟେଇ ଖୋଜନ୍ତି ନୂଆ ନୂଆ ଉପହାର ସନ୍ଧ୍ୟାବେଳେ ଥାନ୍ତି ମନ୍ଦିରରେ କମ୍ ପାର୍କରେ ବେଶୀ କଥା କହି ଚୋରେଇ ନିଅନ୍ତି ହୃଦୟକୁ ହସି ହସି ଜାଣନ୍ତି ନାହିଁ ଓଡିଆ ଘରର କିଛି ବ୍ରତ କି ଓଷା ସଦା ତାଙ୍କ ଲୋଡା ଚିକେନ୍ ଚାଓମିନ୍ ମଟନ୍ କଷା ମାର୍କେଟ ବିଲ୍ଡିଂ ରୁ ବାଣୀବିହାର ବୁଲନ୍ତି ହୋଇ ମାଳ ମାଳ ପୁଣି କେତେ ଟୋକାଙ୍କ ହୃଦୟକୁ କରନ୍ତି ଫାଳ ଫାଳ ଯାହା ବି ହେଉ ରାଜଧାନୀ ଝିଅ ସବୁ ବଡ ଚତୁରି ଲାଗନ୍ତି ସଭିଙ୍କଠୁଁ ଭାରି ସେ ସୁନ୍ଦରୀ… ଦିବ୍ୟଜ୍ୟୋତି ମହାନ୍ତି	0
ଲାଜେଇ ସେ ଲାଜକୁଳୀ ଲତା ଲାଜେଇ ସେ ଲାଜକୁଳୀ ଲତା ହସରୁ ତା ସତେ ଝୁରେ ମୁକୁତା ଜହ୍ନ ରାଇଜର ସତେ ପରୀଟିଏ ସିଏ ତା ଓଠର ସେଇ ନାଲି ନାଲି ଦାଗ ଆଉ ସେଇ ନୀଳ ନୀଳ ଆଖି ମୋ ମନକୁ ମୋହି ନିଏ । । ( ୧ ) ଲାଜକୁ ସଜେଇ ଗହଣା ଟିଏ ଯେବେ ସେ ମୋ ସାମ୍ନାରେ ଛିଡାହୋଇଯାଏ ମୋ ମନର ଯେତେ ସବୁ ରାଗ ରୋଷ ତା ଲାଜ ସାମ୍ନାରେ ହାରିଯାଏ । । ( ୨ ) ସ୍ମିତ ହାସ୍ୟ ଦେଇ କରିଲ ନିଜର ପାରୁ ନାହିଁ ଯେ ତୁମକୁ ଭୁଲି ମୋ ହୃଦୟର ବନ୍ଦ କୋଠରୀକୁ ତୁମ ଆଗମନେ ଦେଲି ଖୋଲି । । ( ୩ ) ଲାଜେଇ ଯେ ତୁମେ ଲାଜକୁଳୀ ଲତା ମୋ ମନକୁ ଚୋରି କଲ ପ୍ରଥମ ଦେଖାରେ ଆଖି ପଲକରେ ବ୍ୟଥା ରାଗିଣୀରୁ ଭାବନା ମୋ ଚୋରି କରିନେଲ । । ( ୪ )	1
କଳି କାହାଣୀ କଳି କାଳ ଯୁଗ ଲୋକ ସତ କଥାରେ ସେ ମୁଁହ ଯେ ଫୁଲାନ୍ତି ଟେକି ବୁଲନ୍ତି ସେ ନାକ । । ୧ । । ଭଣ୍ଢେଇ ଖାଏ ଯେ ମିଛରେ , ସଭିଏଁ ପ୍ରଶଂସା କରନ୍ତି ତାହାର ଗୋଡେଇ ବୁଲନ୍ତି ପଛରେ । । ୨ । । ଗୁପତେ କରେ ସେ କୃତି , ନଜାଣିଲା ପରି ଚେଇଁ ଶୋଇ ଥାଏ ଚାଲେ ତଳେ ମୁଣ୍ଡ ପୋତି । । ୩ । । ନିଜର ଦୋଷ ହଜ଼ାର , ପର ନା ରେ ସେ ପାରି ହୋଇ ଯାଏ ଧର୍ମକୁ କରି ଜୁହାର । । ୪ । । ଯେ ହୁଏ ସତ୍ୟ ପୂଜାରୀ , ସଭିଙ୍କ ଆଖିରେ ସେ ହୁଏ କାଳ ସଭିଏଁ ତାର ବଇରୀ । । ୫ । । ଚୋର ବୋଲାଉଛି ସାଧୁ , ବାପା ମାଆ କଥା ନ ମାନିଲା ପୁଅ ଖୋଜି ବୁଲେ ନିଜ ବଧୂ । । ୬ । । କଳି ଯୁଗର ଏ ନର , ଆଖିରେ ନ ଦେଖି ବିଶ୍ୱାସ କରନି ସଭିଙ୍କ ମୁଁହରେ ଖୁର । । ୭ । । କଳି ଯୁଗର ଏ ନାରୀ , ସ୍ୱାମୀ ଶଶୁରଙ୍କୁ ଖାତିରି ନୋହିଲା ସଭିଙ୍କ ଉପରେ ଭାରି । । ୮ । । ମୋର ଏ କଳି କାହାଣୀ , ଦୋଷ ଥିଲେ ସବୁ କରି ଦେବ କ୍ଷମା ବିନ୍ଦାସ ଗୋପାଳ ଭାଣି । । ୯ । ।	0
ଶ୍ରାବଣୀ ଶ୍ୟାମଳି ଝିଅ ଟେ ପ୍ରିୟତମା ମୋର ଶ୍ରାବଣୀ ତାହାର ନାଆଁ , ନଇ ଆର ପାରି ପାହାଡ ସେପାଖେ , ଘରଟି ତାହାର ଦିଶେ ନାହିଁ ତାର ଗାଆଁ , ନିଦାଘ ର ଏଇ ଦିନ ଦି ପହରେ , ମନେ ପଡେ ତାର କଥା , କେଡେ ସୁକୁମାରୀ କେତେ ଯେ ସୁନ୍ଦରୀ , ଭବିଲେ ତା କଥା , ହୃଦୟେ ବିରହ ବ୍ୟଥା । ଚାହିଁଛି ତା ପଥ , କଥା ଦେଇ ଥିଲା , ଆସିବ ନିଦାଘ ଶେଷେ , କଳା ବାଦଲର ଶାଢିରେ ଶଜାଇ ଲାଜୁକି ପ୍ରିୟା ମୋ , ନହୁଲି ବଧୁର ବେଶେ । ଆସି ଗଲେ ପ୍ରିୟା ଶିତଳାଇ ଦେବ ଦଗ୍ଧ ମନ ମୋର ବିଦଗ୍ଧ ଏ ଉପବନ , ମଉସୂମୀ ବାଆ ମହକାଇ ଦେବ , ଭିଜା ମାଟି ଗନ୍ଧେ ପ୍ରିୟାର ମହକ , ପହିଲି ପରଶେ ଶିତଳାଇ ଦେବ ବିରହ ଉତ୍ତାପ ହରଷାଇ ଦେବ ମନ । ଛମ୍ ଛମ୍ ତାର ପାଦର ନୁପୂର ରିମ୍ ଝିମ୍ ସୁରେ , ବରଷାର ବୁନ୍ଦା ସଙ୍ଗେ , ଶିରି ଶିରି କରି ଛୁଇ ଦେଇ ଯିବ , ଥିରି ଥିରି କରି ଚହଲାଇ ଦେବ , ନିସଙ୍ଗ ଜୀବନେ , କେତେ ଯେ ପ୍ରିତିର ରଙ୍ଗେ । ଶ୍ରାବଣୀ ଆସିଲେ ଫୁଲ ଫୁଟି ଯିବ , ରଙ୍ଗେ ଭରି ଯିବ , ବେରଙ୍ଗ ଧରିତ୍ରୀ ରାଣି , ହସ ଭରି ଯିବ ନୀରସ ବନରେ , ମନ ଉପବନ ଚହକି ଉଠିବ , ନଦୀ ନାଳ ସବୁ , ଦେଖାଇବେ ନୁଆ ଠାଣି । ସବୁଜ ରଙ୍ଗର ଲେପ ଲାଗି ଯିବ , ଶ୍ରାବଣୀ ପରଶେ ରସ ଭରି ଯିବ , ସରସ ସୁନ୍ଦର ହୋଇଯିବ ପ୍ରାଣୀ ମନ , ଶ୍ରବଣୀର ପ୍ରେମ ପ୍ରିତି ମଧୁ ଦାନ , ସଂଚରି ଯିବ ନୂତନ ଜୀବନ , ଦଗ୍ଧ ଧରାରେ ବୁଣି ଦେଇ ଯିବ , ନବ ଯୌବନ ।	1
ମନ କାହିଁ ମାନେନା ତୁମରି ଗୋଟିଏ ଚାହାଣିରେ , କୋଟିଏ କଦମ୍ବ ଫୁଟି ଗଲା , ରୋମାଞ୍ଚ ଦେଇ ଗଲା , ମୋର ତନୁ ରେ , ମୋ ମନରେ ଆଉ ମୋର କଳ୍ପନାର ଉପବନରେ । ତୁମରି ଟିକିଏ ହସର , ସାତ ରଙ୍ଗି ଇନ୍ଦ୍ରଧନୁ ଛଟା , ରଙ୍ଗ ଭରି ଗଲା , ଏଇ ମୋର ନିସଙ୍ଗ ଜୀବନରେ । ପଲ୍ଲବିତ କରି ଗଲା ମନ ମରୁବନ ସତ ଲାଗେ ଏଇ ମୋର , କଳ୍ପନାର ନନ୍ଦନ କାନନ । ତୁମରି ପଦିଏ କଥାରେ , ବୁଣି ଗଲି ସପନର ନବରଙ୍ଗି ପାଟ , ତୁମ ଆଖିର ସମୁଦ୍ରୀ ନୀଳ ନେଇ , ତୁମ କୁନ୍ତଳ ର କଳା ଦେଇ , ତୁମ ଦେହ ଆଉଟା ସୁନାର ରଙ୍ଗ , ଆଉ ତୁମ ଗୋଲାପି ଓଠର ନାଲିମା , ସବୁ ମିଶି ଆଙ୍କି ଦେଲା ତୁମ ଚିତ୍ରପଟ । ତୁମରି ଟିକିଏ ଛୁଆଁ ରେ , ସବୁ କିଛି ଚହଲାଇ ଦେଲ , ମନକୁ ମୋ ମତୁଆଲା କରି ନେଲ , ନିଦୁଆ ଆଖିରେ ମୋର , ଭରି ଦେଇ ଗଲ ତୁମେ , କେତେ ଜାତି ସୁନେଲି ସପନ । କିଛି ତ ଦିଶୁନି ଆଉ , ତୁମ ରୂପ ଛଡା , ଚଉ ଦିଗେ ତୁମକୁ ଦେଖୁଛି , ତୁମ ମୁଁହ ଦିଶି ଯାଏ , ପୁଲରେ ଫୁଲରେ , ସବୁ ଥିରେ ତୁମରି ରୂପର ଶୁଷମା । କିଛି ତ ଶୁଭୁନି ଆଉ , ତୁମର ସେ ମିଠା ମିଠା ସୁର ବିନା , କୋଇଲିର କୁହୁ ତାନେ , ଭ୍ରମର ର ଗୁଞ୍ଜରଣେ , ଝରଣାର କୁଳୁ କୁଳୁ ନାଦେ , ତୁମର ସେ ଖିଲି ଖିଲି ହସର ଜୁଆର । ତୁମରି ବାସ୍ନା ଦେଇ ଗଲ , ଫୁଲରେ ଫୁଲରେ , ଜୁଇରେ , ଜାଇରେ , ମଲ୍ଲି ଆଉ ମାଳତୀରେ , ମଳୟର ସୁଲୁ ସୁଲୁ ବାଆରେ । ପ୍ରିୟା ଗୋ , ତୁମ ବିନା କିଛି ଭଲ ଲାଗେନା , କେଉଁ ଥିରେ ମନ କାହିଁ ମାନେନା , ତୁମ ବିନା ଆଉ କିଛି ଚାହେଁନା ।	1
ମୁଁ ଈଶ୍ୱରୀ ପହିଲି ବରଷାର ଭିଜା ମାଟିର ବାସ୍ନାରେ ମୋହିତ ହେଲାବେଳେ ମତେ ଲାଗେ ମୁଁ ଏକା ଈଶ୍ୱରୀ , ଏ ଅମ୍ରୁତମୟ ମହକକୁ ଆଘ୍ରାଣ କରି ଉନ୍ମନା ହେବାକୁ ମୁଁ ଏକା ହକ୍ ଦାର ଏ କଥା ଭାବିଚି ମୁଁ ବାରବାର । ମାଟିମୋର ପ୍ରୀୟ , ମାଟିମୋର ଶ୍ରେୟ ମାଟିର କୋଳରେ ଖପ୍ ଖପ୍ ଡେଉଁ ଥିବା ମୁଁ ଏକ ଅମାନିଆ ମୋହ । ମାଟିସହ ମୋର ଅନେକ ସଂଧି ଜନ୍ମରୁ ଅନୁବଂଧିତ ମୁଁ ତାର ସର୍ତରେ ଇଂଚେବି ହଟିବିନି ମୋ ବାକ୍ୟରୁ ସବୁ ବେଦନା ବ୍ୟଥା ଓ ଅଂପାକ୍ତେୟ ସ୍ୱପ୍ନକୁ ସାଁଉଟି ମୁଁ ପାଲଟି ଯାଏ ମୁଃହୂର୍ମୁଃହୂ ନିଶ୍ୱାସ ନେଇଥିବା ମୁଠାଏ ମନ୍ମୟ ମୁହୂର୍ତ୍ତ , ମାଟି ମୋର ଭୋକ ମାଟି ମୋର ଭେକ ମାଟିର ଭୂଗୋଳରେ ମୋର ସ୍ୱର୍ଗଲୋକ ମୋର ସ୍ୱର୍ଗଲୋକ ।	1
ଭଲ ଆଉର୍ ଖରାପ ଭଲର କଥା ଶୁନଲେ ପୁତା ଲାଗସି ପିତା ପହେଲା , ହେଲେ ମାନଲେ ଭଲ ଫଲସି କଟସି ସବ ଝମେଲା । । ଖରାପ କଥା ଚକମକିଆ ହସିଁ ଖାଇବାର ଲିଆ , ଟଣ୍ଟି ଭିତରେ ସରକଟବା ଆଏଁଖ ହୋବା ଯେ ଠିଆ । । ତହିଁକି ଥିବୁ ବାବୁରେ ହେଜି ଭଲ କେନଟା ଖରାପ ଆଏଁଖ ଖୁଲି ବିଚାରି ନେବୁ କରି ହିସାବ ନିସାପ । । ଭଲଟା ଭଲ ଫୁଟସି ଖୁଲି ମହକ ଫୁଲର ବାସ , ଖରାପ କାମ ନିଜର ବାଟେ ହେଇ ଯାଏସି ଯେ ନାଶ । ।	1
ମୋ ଘର ଘର ଦୁଇଟି ଅକ୍ଷର ସମ୍ପର୍କର ମହୁଝର ଘରରୁ ଅଗଣା ବାରି ଦୁଆର ମୁଠା ମୁଠା ସ୍ମୃତିର ଇସ୍ତାହାର ମୋର ଘରର କାନ୍ଥ କବାଟରେ ମାର୍ଗଶିର ଗୁରୁବାରର ହସ୍ତାକ୍ଷର ଭାରି ଆପଣାର ତମାମ ଦୁଃଖର ତମସା ଭିତରେ ଖେଳିଯାଏ ଜହ୍ନର ଯୋଛନା ଜୀବନକୁ ଜିଇଁହୁଏ ଅଛି ବୋଲି ତ କିଛି ସମ୍ଭାବନା ଅବିଭାଜ୍ୟ ସପନର ନିରୋଳା ନଅର ଭୁଲ ଠିକ ପଶାପାଲି ଖେଳର ଆସର ଅପହଞ୍ଚ ଇଲାକାରେ ଭିଡ଼ିମୋଡ଼ିହୁଏ ଇତିହାସର ବୟସ ମୋ ଘର ଭୂଗୋଳ ନିଶୀର୍ଥ ସୂର୍ଯ୍ୟର ଦେଶ ମନୋରମ ତୃପ୍ତିର ଆଶ୍ଳେଷ ତୁଳସୀ ଚଉରା ମୂଳ ସଞ୍ଜଦୀପ ଆଲୁଅରେ ଆଶୀଷର ଭିକ୍ଷା ମାଗେ ଅମୃତର ଆସ୍ଵାଦନ ସର୍ବେ ଭବନ୍ତୁ ସୁଖିନଃ ସର୍ବେ ଭବନ୍ତୁ ସୁଖିନଃ । ।	1
କଲମର ଆତ୍ମକଥା କଲମଟିଏ ମୁଁ , ଉଲଗ୍ନ କାଗଜର ଗୋରା ଦେହରେ ଶବ୍ଦର ଚାଦରକୁ ମୁଁ ବିଛାଇଦିଏ କବିତା ଜନ୍ମ ନିଏ । କଲମଟିଏ ମୁଁ , ଚିତ୍ରର ମଥାରେ ବିନ୍ଦୁଟିଏ ଦେଇ ତା ମୁଣ୍ଡରେ ଓଢଣୀଟିଏ ଟାଣିଦେଇ ସରୁଧାର ଓଠକୁ ତା ମୁହଁରେ ଥୋଇ ଦେଇ ତାକୁ ବୋହୁ ପରି ସଜେଇ ଦିଏ । କଲମଟିଏ ମୁଁ ମୋତେ ଯିଏ ଛୁଇଁଦିଏ ତାରି ପାଇଁ ଲେଖିଯାଏ ତା ’ ହୃଦୟର ଭାଷା ସବୁ ତା ’ ପ୍ରେମିକା ପାଇଁ । କଲମଟିଏ ମୁଁ ସବୁ ନିଜେ କଲାପରେ ବି ନିଜ ହାତରେ ଲେଖିଦିଏ ଇତି ତଳେ ମତେ ଛୁଇଁଥିବା ହାତର ନାଁ କୁ ।	1
ରାଇଟ୍‌ ଟୁ ଇନ୍‌ଫର୍ମେସନ୍‌ ରାଇଟ୍‌ ଟୁ ଇନ୍‌ଫର୍ମେସନ୍‌ ଆକ୍ଟ ସେ ବଡ଼ ଉତ୍ତମ ୨୦୦୬ର ଶ୍ରେଷ୍ଠ ଉପହାର କିଣିନେଲା ଜନମନ । ସବୁ ନିରାଶାର ଆଶ୍ରାବାଡ଼ି ଏଥର ଜାଣିଥା ପରିତ୍ରାଣ ନାହିଁ ଷଣ୍ଢାଟାକୁ ସିଏ ଦବ ମୋଡି । ଚିଲ ଶାଗୁଣାଙ୍କ ଦରବାରେ ଭାଳେଣି ପଡ଼ିଛି ଏକାଥରେ କିପରି ଟାଣିବା , କିପରି ଖାଇବା ଭାଙ୍ଗିଯିବ ଆମ ବିଶାଣରେ । ଚିଲ କହେ ଭାଇ ଶାଗୁଣା , ତମେ ବଡ ଭାଇ ଝମ୍ପା ସିଂ ହେଲେ ମୁଁ ଖୁମ୍ପା ସିଂ ରଙ୍କୁଣା , ସମସ୍ତେ ମୋ କଥା ଜାଣନ୍ତି , ଛୋଟିଆ ଥଣ୍ଟରେ କେତିକି ଅବା ମୁଁ ଟାଣୁଛି ଏତିକିରେ ମୋତେ ଆର ଟି ଆଇ ଆସି ଚକମା ଦେଖାଇ ଲାଗିଛି । ଘରଣୀ ମୋହର ମୁଣ୍ଡେ ହାତ ଦେଇ ବସିଛି , ଏଥର ଭାବୁଛି , ନୂଆବରଷରେ ଆମିଷ ନ ଭକ୍ଷି , ନିରାମିଷ ଭକ୍ଷି ବାକି ଜୀବନକୁ କାଟିବି । ରାଇଟ୍‌ ଟୁ ଇନ୍‌ଫର୍ମେସନ୍‌ କଥା ତାର ଲାଗେ ବିଷମ ଦି ହଜାର ଛ ମସିହାର ସେ ତ ମସ୍ତବଡ଼ ଭିଲିଆନ ଭାଙ୍ଗିଦେଲା ସବୁ ସପନ । ଇଆଡ଼େ ସିଆଡ଼େ କଡ଼ ଲେଉଟାଇ ଚୁପଚାପ ଚିଲ ଘୁମୁରେ ମୋବାଇଲ ପରେ ହାତ ମାରି ମାରି କାନ ପାଖେ ତାକୁ ଥାପୁଡ଼େ । ହ୍ୟାଲୋ ମୋ ନମସ୍ୟ ଶାଗୁଣା , ତମ ଥଣ୍ଟ ବଡ଼ ଚିକ୍କଣ , ସ୍ପଷ୍ଟ ଦିବାଲୋକେ , ସବୁ ଆଖି ଆଗେ ଟାଣିଟୁଣି ନେଇ ଅମାରକୁ କର ଭରଣା , ତମ ଦୃଷ୍ଟି ଠାରେ ପଡ଼ିଲେ କଙ୍କାଳଟା ହୁଏ ସାରରେ ମୁଁ ଛଞ୍ଚାଣ ସିନା ଝାମ୍ପି ନିଏ ହେଲେ ତମେ କାଟିକୁଟି ସଫାରେ । ତମ ଭାଗ୍ୟ ରବି ଉଚ୍ଚାରେ ନନ୍ଦନକାନନ ପ୍ରାଣୀ ଉଦ୍ୟାନର ତମ ପ୍ରଜନନ କେନ୍ଦ୍ରରେ ଥଇଥାନ ତମେ ହୋଇଯିବ ହେଲେ , ମୁଁ ହୋଇଯିବି ଏକାରେ । ତୁମ ବାହୁଛାୟା ତଳରେ ମୋତେ ନିଅ ଠାରେ ତୋଳିରେ ସହାୟତା ଟିକେ ମିଳିଗଲେ ମୋତେ , ମୁଁ ପଡ଼ିବିନି ଧରାରେ । ମିଳିମିଶି ସବୁ ସଫା କରିଦେବା , ପରିମଳ ହେବ ଦେଶରେ , କି ସୁନ୍ଦର ଅଭିଯାନରେ ସର୍ବଖିଆ ଆମେ ୟୁନିଅନ କରିବା ଆମେଣ୍ଡମେଣ୍ଟ କରି ଆକ୍ଟ ଗଢ଼ିବା ରିଭର୍ସ ରାଇଟ ନାଆଁ ରେ । ବୋଇଲା… ରାଇଟ୍‌ ଟୁ ଇନ୍‌ଫର୍ମେସନ୍‌ ଆହା କେଡ଼େ ତୁମେ ମହାନ ତୁମ କୃପାରୁ ନୂଆବର୍ଷ ସବୁରି ମନ ହସହସ ଚିଲ ଶାଗୁଣା ଛନ୍ତି ଯେତେ ଆଳୁ ଖାଇବେ ସବୁ ମତେ ତୁମ୍ଭକୁ ଆମ୍ଭ ନମସ୍କାର ଆର . ଟି . ଆଇ ଆମ୍ଭଙ୍କୁ ଉଧାର ।	1
ଘରେ ଅଛ ନିରଞ୍ଜନ ଘରେ ଅଛ ନିରଞ୍ଜନ ହଁ ଘରେ … । ତମର ତା ଦକ୍ଷିଣଦୁଆରି ଘର ଯାଉଁଳି କବାଟ , କେଉଁ – ଫାଙ୍କରେ ପ୍ରବେଶି ପାରେ ସେ ବୁଝେନା ଆକଟ । ଉଜାଣି ପବନର ଖେଳ ତମ ଘରେ ଅହିର୍ନିଶ ନିରଞ୍ଜନ ତା ’ ସାଥିରେ କି ’ ଖେଳ ? ସବୁବେଳେ କହୁଥିବ / ମୁଁ ତୋର କୋୟର ସିଏ କିନ୍ତୁ ଚିରଦିନ ପର । ଜାଣନା ’ କି ! ଖେଳୁ ଖେଳୁ ସିଏ ପହି ଛାଡ଼ିଦେବି ଏକା ଏକା ତମେ ଖେଳୁଥିବ ସେ ସେଠି ନଥିବ । ହାତେ ଚଉକର ଘର ଭାଙ୍ଗିବାକୁ ଆସିଲାଣି କେତେଥର କିଏ ପାଣିରେ ବୁଡ଼େଇ ମାରେ ସିଏ କିନ୍ତୁ ଧୂଳିରେ … ବେଳସୁଁ… କେଉଁ ଛଟକରେ ଆସି ହାତେଇ ନେବ ତମକୁ ପାଇବନି କୂଳ କି ’ କିନାରା । । ତା ’ ସାଥିରେ ଏତେ ପ୍ରୀତି ଭଲ ନୁହେଁ ନିରଞ୍ଜନ … ଆବର କଥାଏ କହିବି ଭେଟିନେବ ଗଣ୍ଠିକଥା ସବୁଠାରେ ତାହାରି ମୁହାଁସ / ବହୁରୂପି ଭେକ ଆଖି ମୁଦିନିଅ ; ନିଶବ୍ଦ ଘରୁ ଶବ୍ଦ ଆସୁଛି ଶୁଣ , କାନ ପାତି ଶୁଣ ସୁଗମ ପଥ ମିଳିଯିବ ।	0
ସଂଘର୍ଷ ତୁମେ ଲଢ଼ ତୁମ ସଂଗେ ମୁଁ ମାରେ ମୋତେ ନିଜ ପାଇଁ ନିଜ ଅସ୍ତ୍ର ଗଭୀର ସଂଘାତେ । ହାତ ହତିଆର ନେଇ ଶେଷ କିନ୍ତୁ ଆଦିମ ଲଢ଼େଇ ମନ ସଂଗେ ମନ ମନ ଓ ବିବେକ ଚିନ୍ତା ଆଉ ଚେତନାର ଦ୍ୱନ୍ଦ୍ୱ ଖାଲି ଦ୍ୱନ୍ଦ୍ୱ କିଏ ହାରେ କିଏ ଜିତେ କିଏ ହେବ ସେନାପତି କିଏ ସେ ନାୟକ । ଶ୍ଵାସରୁଦ୍ଧ ଦୁଃସ୍ୱପ୍ନ ଗୁଡ଼ାଏ ମଲାଜହ୍ନ ମଉଳା ସ୍ତବକ ପରି ନିସ୍ତେଜ ଜୀବନ ଛଟପଟ ହୁଏ ନିଯା ହାତେ ସେ କ୍ଷତ ବିକ୍ଷତ । ନିଃସଙ୍ଗ ନାବିକ ପରି ନିଃଶବ୍ଦ ପାଦଚିହ୍ନ ଆଙ୍କେ ତତଲା ବାଲିରେ ଅସହାୟ ଅବୋଧ ମଣିଷ ଜଳଜଳ ଚାହିଁରହେ ବସିବସି ମାଟିପିଣ୍ଡା ଦାଣ୍ଡ ଅଗଣାରେ । ମନେ ମନେ ଚିତ୍ର ଆଙ୍କେ ସ୍ମୃତି ଫେରେ ମନ ଅଙ୍ଗନରେ ସାଦାସିଧା ଜୀବନ ଓ ଶାନ୍ତ ଆକାଶର ଧୋବ ଫରଫର ବର୍ଷିଲା ବାଦଲ କିମ୍ବା ସୌମ୍ୟ ସବୁଜିମା ସ୍ନିଗ୍ଧ ଦିଗ୍‌ବଳୟ । ତଥାପି କମୁନି ଝଡ଼ ଅଶାନ୍ତ ଆକାଶ ତଥାପି କମୁନି କ୍ଷୋଭ ବିକ୍ଷୁବ୍ଧ ପରାଣ ତଥାପି କମୁନି ଶିଖା ସେଇ ସଂଘାତର । କାହିଁକି ଏ ରକ୍ତପାତ କାହିଁକି ସଂଘର୍ଷ ଏତେ ଦ୍ୱନ୍ଦ୍ୱ , ଏତେ କଳି ସ୍ନାୟୁରେ ସ୍ନାୟୁରେ ସରଳ ମନରେ କାହିଁ କେତେବେଳେ କିଏ ଭରିଦେଲା ଏତେ ଗୁଡ଼ା ବିଷ ?	0
ହୋଇପାରନ୍ତାନି ପୋଛିପାରନ୍ତି କି ଦୀର୍ଘଦିନ ଜମିଥିବା ସ୍ମୃତି ବିସ୍ମୃତିର ଫିମ୍ପିମରା ପୋଥି ଆଉ ପଥ ଲିଭାଇ ପାରନ୍ତି ଯଦି ଡାଏରୀର ସବୁ ପୃଷ୍ଠା ନାଲିଗାର ଟାଣିଥିବା କବିତା ଓ କଥା ! ସଜଳ ଦିନଗୁଡ଼ାକ ଜଳଜଳ ନାଚିଲେ ଆଗରେ କେମିତି ରହିହେବ ଆଜିକାଲି ମୁଣ୍ଡ ପୋତି ଅଚିହ୍ନା ଭାବରେ ? ଭୁଲି ହୋଇ ପାରନ୍ତା କି ? ଛାତି ତଳ ଦୀର୍ଘଶ୍ଵାସ ଥରଥର ଅଧରର ସ୍ପର୍ଶ ବାହୁଘେରା ବଳୟ ଭିତରେ ସବୁ ଥାଇ ନ ଥିବାର ସୁବର୍ଣ୍ଣ ବିଶ୍ୱାସ ! କେହି ଡାକୁଛି ତ ତାକୁ ଡାକି ଡାକି ଫେରିଯାଉ ଉଖାରି ରକ୍ତାକ୍ତ ନ କରୁ ସ୍ମୃତି ସମୁଦ୍ରକୁ ଅଶାନ୍ତ ଲହରି ପରି ପିଟୁଥାଉ ମଥା କହ , ଏ ସବୁକୁ ସହନ୍ତି କେମିତି ? ଫେରାଇବି କହେ ସିନା କାହାକୁ ଯାଚିବି ? ଯେଉଁ ନିଆଁ ଜଳୁଥିଲା ହୁତୁହୁତୁ ଗାଁ ସହରର ସୀମା ଡେଇଁ ଅଭୁଲା ସ୍ନେହ ସୋହାଗରେ କଳଙ୍କ ଯୋଡିହୋଇ ପୋଛିନେଲା କେଉଁଦିନ ଆସି ଏବେ ପାଉଁଶ ବଦଳରେ ନାଆଁ ତା ବିଭୁତି ! ଭୁଲିଯିବି ପୋଛିଦେବି ଲିଭାଇ ପାରିବି ଏସବୁ ଯଦି କେହି ଠିଆ ହୁଏ ମୋ ପଥରେ ସେତେବେଳେ ରହିପାରିବି ପୂର୍ବ ଭଳି ( ! ) ମଥା ଟେକି ବାଂଛିତ ମୁଦ୍ରାରେ ।	0
ଦେଶ ପାଇଁ କିଛି କଲେ ବାଟକୁ ସୁନ୍ଦର କୁନି କୁନି ପିଲା ପାଠପଢି ଯାଉଥିଲେ କାନ୍ଧରେ ବସ୍ତାନି ହାତେ ଧରି ଛତା ଚଗଲା ଟିକିଏ ହେଲେ । । ତୁଠକୁ ସୁନ୍ଦର ଭାଲୁକୁଣୀ ପୂଜା ସାନ ସାନ ଝିଅ ମେଳି ନଦୀକୁ ସୁନ୍ଦର ଦୁଷ୍ଟାମୀ ତାଙ୍କର କରୁଥିଲେ ଜଳ କେଳି । । କ୍ଷେତକୁ ସୁନ୍ଦର ସୁନାରଙ୍ଗ ଧାନ ପବନେ ଦୋହଲୁ ଥିଲେ ହିଡ଼ ବାଟେ ମା ’ କାନି ଧରି ଶିଶୁ ଚାଲୁଥାଏ ଯେବେ ବିଲେ । । ଖଳାକୁ ସୁନ୍ଦର ଗଦାଗଦା ଧାନ ପିଲାଟିଏ ହୋଇଥିବ ସକାଳର ଚା ’ ଜଳଖିଆ ଘେନି କୁନି ଝିଅ ଯେବେ ଯିବ । । ଘରକୁ ସୁନ୍ଦର ଜେଜେ ମା ’ ଠାରୁ ପଇସା ଗୋଟିଏ ପାଇଁ ଛିଗୁଲେଇ ହୋଇ ପାଇଲେ ସେତକ ନାତି ଟୋକା ଯାଏ ଧାଇଁ । । ବିଦ୍ୟାଳୟ ଶୋଭା ପୁଅ ଝିଅ ମିଶି ପ୍ରାର୍ଥନାରେ ଛିଡା ହେଲେ ଦେଶକୁ ସୁନ୍ଦର ତାଙ୍କରି ଦକ୍ଷତା ରାଷ୍ଟ୍ର ପାଇଁ କିଛି କଲେ । ।	1
ଖରାପ ଖବର ଅର୍ଜୁନଗୋଦା ଗୋଟେ ଗାଁ ଗୋଟେ ସନ୍ତେଇ ଉଠିଥିବା ସଦ୍ୟ ସମ୍ବାଦ - ଘୋଟି ଯାଇଚି ସାରା ରାଜ୍ୟ ଦୁର୍ଦ୍ଦିନ ଦେଶର ଆକାଶ ସବୁ ଛେଳିମାନଙ୍କ ମାଂସ ଭାରି ସୁଆଦ ସେଥିପାଇଁ ବାଘମାନେ ଜଙ୍ଗଲରେ ରାଜା ଧର୍ଷଣ ଧ୍ୱନିକୁ ନାଁ ଦିଆଯାଏ ‘ ଧାସ ‘ ନାରୀମାନଙ୍କ ନଗ୍ନତାର - କଳାକୃତିରେ ଅଙ୍କାଯାଇପାରେ କବିତା ଲେଖାଯାଇପାରେ ଚିତ୍ର ଚରିତ୍ର । ସବୁକର୍ମୀଙ୍କ କୁକର୍ମ ଉପରେ ଠିଆହେଇଚି ମୋ ଦେଶର ରାଜନୀତି ଶାସନ ପ୍ରଶାସନ ଆସ୍ଥା ଅନାସ୍ଥା ଗଣଧର୍ଷଣ - ଗଣତନ୍ତ୍ର ଭାଗ୍ୟ ଭଗବାନ ସବୁ ପ୍ରମାଣ ଲିଭିଯାଏ – ସିଲଟର ଲେଖାପରି ବନ୍ୟାଆସିଲେ – ସାଙ୍ଗରେ ଆଣେ ରିଲିଫ୍‌ କମିଶନ - ରିପୋର୍ଟ ଆହା - ଆଶ୍ୱାସନା ଧୋଇଯାଏ ଗୋପାଳ ସାହୁର ଚାଷ ନରିଆ ମା ’ ର ବାସ - ବସନ୍ତ ପେଟଖାଙ୍କି ପଡ଼େ ନଈ ବାଲିର - ଅତଡ଼ା କଡ଼ରେ ବେଣାବୁଦାରେ ଲଟକି ଯାଏ ଶାଢ଼ୀ ଚିଆଁ ପାଦଚିହ୍ନ - ପ୍ରେତ ପ୍ରମାଣ ନଈ ଛାଡିଗଲା ପରେ ଧୋଇଯାଏ ସବୁ ଚିହ୍ନ - ସରଳ ନିଷ୍ପାପ ଠିକ୍‌ ଅର୍ଜୁନଗୋଦା ଗାଁର ଝିଅ ପରି କୁଟାଗଦାର ନିଆଁ ପରି ଲିଭିଯାଏ ଗୋଟେ ଆନ୍ଦୋଳନ - ବିପ୍ଳବ ଗୋଟେ ଗଣଧର୍ଷଣ - ଗଣତନ୍ତ୍ର ।	0
ବନ୍ଦେ ମାତରଂ ଆପଣମାନେ ଏଠି ପତାକା ଉଡାନ୍ତୁ ଜାତୀୟ ସଂଗୀତ ଗାଉଥାଆନ୍ତୁ ବାଣ୍ଟୁଥାଆନ୍ତୁ ଚକୋଲେଟ୍‌ ମୁଁ ଯାଇ ଆଉଁସି ଦେଇ ଆସିବି ସେ କ୍ଷତଗୁଡିକୁ ଯାହାର ହାତ ପାଉନି ଟିକିଏ ମଲମକୁ ! ପିନ୍ଧେଇ ଦେଇ ଆସିବି ମୋର ଲୁଗାରୁ ଅଧେ ସେ ବାୟାଣୀ ଝିଅଟିକୁ ଯାହାକୁ ଅଇଁଠା ଥାଳିଟିଏ ପରି ଫିଙ୍ଗିଦେଇଛନ୍ତି ଦଳେ ଅସଭ୍ୟ ଗଧିଆ ବାଣ୍ଟି ଆସେ କିଛି ସାମର୍ଥ୍ୟ ମେରୁଦଣ୍ଡ ସଳଖିବାକୁ ବି . ପି . ଏଲ . ଚାଉଳରୁ ଅବଶିଷ୍ଟ ଜୀବନ ସାଉଁଟୁଥିବା ମଣିଷମାନଙ୍କ । ଖୋଲିଦେଇ ଆସେ ହୃଦୟର ଦ୍ୱାର ସେ ପ୍ରୌଢ଼ ଦମ୍ପତିଙ୍କର ଯେ କାଲି ରାତିରେ କିରୋସିନ ଓ ଦିଆସିଲି ସଜିଲ କରୁଥିଲେ ଢାଳିବାକୁ ସୁନାନାକୀ ବୋହୂଟି ଉପରେ । ଖୋଜିଦେଇ ଆସେ ସେଇ ପିଲାମାନଙ୍କର ଅପହୃତ ଶୈଶବ ଯେଉଁମାନଙ୍କ ବାପା ଚାଲିଗଲେ ସୀମାନ୍ତରେ କି ଛତିଶଗଡ଼ ଜଙ୍ଗଲରେ । ପହଞ୍ଚେଇ ଦିଏ ସେ ହଳକ ପାଉଁଜି ଭଉଣୀର ପାଖରେ ଯାହା ଭାଇ ପହଞ୍ଚିଲା ବନ୍ଦ ହୋଇ କଫିନ୍‌ରେ । ଖଣ୍ଡେ ନାଲି ଗାମୁଛା କି ତଉଲିଆ ଦେଇ ଆସେ ହଳହଳ ପେଜୁଆ ଆଖିଙ୍କୁ ଯିଏ ନିରନ୍ତର ଅନେଇ ରହିଛି ଦାଦନ ଯାଇଥିବା ପୁଅର ବାଟକୁ । ଟିକେ ସଜାଡ଼ି ଦେଇ ଆସିବି ସେ ଘରକରଣାକୁ ଯିଏ କେଉଁ ବଣୁଆ ଫୁଲର ମାୟାରେ ଉଜାଡି ଦେଇଛି ନିଜର ବଗିଚା । ବଞ୍ଚିବାର ଆଶା ଦେଇ ଆସିବି ସେ ମାଂସ ପିତୁଳାଙ୍କୁ ଯିଏ ନିତିପ୍ରତି ମରନ୍ତି ଗର୍ଭରେ । ଲେଉଟେଇ ଆଣିବି ସେଇ ଭୋକିଲା ପେଟକୁ ଯିଏ ମୁହାଁଇଛି ଅନ୍ଧ ଗଳିକୁ ଫୁଟପାଥ୍‌ରୁ ଉଠେଇ ପହଞ୍ଚେଇ ଦେଇ ଆସେ ସେମାନଙ୍କୁ ଅନ୍ତତଃ କୁଡ଼ିଆରେ । ଡାକି ଆଣେ ସ୍ୱାଧୀନତାକୁ ଡ଼ାକବଙ୍ଗଳାର କାଜୁ ପ୍ଲେଟ୍‌ ଓ ମଦ ଗ୍ଲାସ୍‌ରୁ ଟିକେ ଅପେକ୍ଷା କରିଥିବେ ଜାତୀୟ ସଙ୍ଗୀତର ଧୂନ୍‌ ସରିବା ପୂର୍ବରୁ ମୁଁ ଫେରିବି ଆଣ୍ଠୁ ଉପରକୁ ଖଦିଟିଏ ପିନ୍ଧି ହାତରେ ବାଡିଟିଏ ଧରି ତା ’ ପରେ ଆମେ ସମସ୍ତେ ମିଶି ଗାଇବା ବନ୍ଦେ ମାତରଂ ।	0
ଅଛି ଚକ୍ର ନା ଚକ୍ରବର୍ତ୍ତୀ ଦେଖୁ ନାହାନ୍ତି … ସୂଚ୍ୟଗ୍ରେ ମେଦିନୀ ପାଇଁ କେମିତି ଘଟିଗଲା ଭାଇ ଭାଇ ଗୋଳ… ! କପଟୀର କପଟର ପଶା ଖେଳ ଆଉ ମହିୟସୀ ରାଜବଧୂର କୁରୁସଭା ତଳେ ବସ୍ତ୍ରହରଣ ! ! ନିରସ୍ତ୍ର ଅଭିମନ୍ୟୁର କାକୁସ୍ଥ କାନ୍ଦଣା ସିନା ଭେଦିପାରିଲାନି ଚକ୍ରବ୍ୟୁହର ବାହୁଡା ବାଟ ; କିନ୍ତୁ , ପାରିଲ କି ସାମନା କରି ? ମହାବଳୀ ଭୀମର ବୁକୁଫଟା ରଡ଼ି ଆଉ ଅପକଟୀ ଅର୍ଜୁନର ଅଫେରନ୍ତା ଅବ୍ୟର୍ଥ ବାଣକୁ । ଶେଷରେ ଚକ୍ରବର୍ତ୍ତୀଙ୍କ ଚକ୍ର … ଅଦୃଶ୍ୟରେ କାଟିଦେଲା ସପ୍ତରଥୀଙ୍କ ଗୋଟିଏ ପରେ ଗୋଟିଏ ମୁଣ୍ଡ ଆଉ ଏଠି ତ ମୁହୂର୍ତ୍ତ ମୁହୂର୍ତ୍ତକ ମଧ୍ୟେ ରଚାଯାଏ ଅଘୋଷିତ ମହାଭାରତ ଯୁଦ୍ଧ ଶାଗ , ମାଛ ପରି କିଣା ହୁଏ ଦୀନ ଦରିଦ୍ରଙ୍କ ଭାତହାଣ୍ଡି କ୍ଷେତ ସ୍ପଷ୍ଟ ଦିବାଲୋକେ , ବିକ୍ରି ହୁଏ ନାରୀ ଦେହର କଞ୍ଚାମାଂସ ! ନିତି ବସ୍ତ୍ର ହରଣ , ଧର୍ଷଣ ଓ ଅପହରଣ ଆଉ କ ’ ଣ ? ଅଛି ଚକ୍ର ନା ଅଛନ୍ତି ଚକ୍ରବର୍ତ୍ତୀ ! ଯେ କାଟି ପକାଇବେ , ଗୋଟି ଗୋଟି କରି … ଏ ଦୁନିଆର ବଡ଼ଦାଣ୍ଡେ – ପଇଁତରା ମାରୁଥିବା ଶତସହସ୍ର ସପ୍ତରଥୀଙ୍କ ମୁଣ୍ଡ ! !	0
ପାଣି ଆଣିବାକୁ ଯାଇଥିବା ମାଇପେ ପାଣି ଆଣିବାକୁ ଯାଇଥିବା ମାଇପେ ଆଉ ଫେରିବେ ବୋଲି ଭାବୁଛ କି ? ମାଟିକୂଅର ନନ୍ଦତଳେ ଦିଶୁନି ପାଣିର ମୁହଁ ବହଳ ଅନ୍ଧାର ଭେଦି ପହଞ୍ଚି ପାରୁନି ଶୋଷ ପାଣି ପାଖରେ । ପାଣି କାଢୁ କାଢୁ ଭାଉଜ ଡେଇଁ ପଡ଼ିଥିବେ କୂଅକୁ ଯାଉନା ଦେଖିବ ! ଘରକୁ ଖାଲି ମାଠିଆ ନେଇ ଫେରିବା ଘୋର ଅଶୁଭ ଏବେ ତ ଖାଲି ମାଠିଆ ଦାଣ୍ଡଯାକ ସେମାନଙ୍କ ଆରତ ଆଁ ଭିତରେ ଖସିପଡୁଛି ବୁନ୍ଦାଏ ଆକାଶ । ଯମୁନାକୁ ଯିବା ବାଟରେ ପାଣି ମାଠିଆ ଫାଟିବାର ଦୃଶ୍ୟ ଆଉ ଲେଖିହେବନି କବିତାରେ । ନଈକୁ ଖୋଳି ଖୋଳି ପାଣି ଆଞ୍ଜୁଳାକୁ ଲୁହ ଆଞ୍ଜୁଳେ ପାଣି କାହିଁ ଯେ ? ବିଧବାର ଧଳାଶାଢ଼ୀ ପରି ଦିଶୁଚି କେରାଏ ଝରଣା ନଈ ଅଛି ପିଲାଙ୍କ ଚିତ୍ରଖାତାରେ ସରକାର ନାଲି ଫିତା କମ୍ପାନୀ କାଠଗଡ଼ାରେ ଏଠି ତ ନଈର କଙ୍କାଳ ମୁହଁ ଲୁଚେଇ କାନ୍ଦୁଛି ବାଲିବିଛଣାରେ । ପାଣି ଆଣିବାକୁ ଯାଇଥିବା ମାଇପେ କ ’ ଣ ଏ ସବୁ ଜାଣନ୍ତି ? ତମେ କ ’ ଣ ଫେରିବ ସତରେ । ଫେରିବା ବାଟରେ ଆଖିର ଟପ୍‌ଟପ୍‌ ଲୁହରେ ପୂରି ଉଠିବ ତମ କାଖ ମାଠିଆ ପାଣି ନୁହଁ ମ ନିଜକୁ ପାଣିଠୁ ପତଳା କରି ବାଣ୍ଟି ଦେବ ପ୍ରିୟ ଲୋକଙ୍କୁ ଶୋଷ ହେଲେ ତମେ ଖାଲି ଫେରିଲେ ହେଲା ।	0
କାଳ ରାତ୍ରିର ବର୍ଷା ରାତିର ଘୋର ଅନ୍ଧକାର ଭିତରେ ବିଜୁଳୀର ସାମାନ୍ୟ ଆଲୁଅରେ , ସେହି ଦୁର୍ଗମ ପାହାଡିଆ ଅଞ୍ଚଳ , ସତେ କି ନିଜର ଅସହାୟତା , ଗ୍ଳାନିକୁ , ପରିପ୍ରକାଶ କରିବାକୁ ଚେଷ୍ଟା କରୁଛି । ସେହି ଅଦିନିଆ ବର୍ଷା ରାତ୍ରୀର ସ୍ମୃତିକୁ , ଯେକେହିବି ଏତେ ସହଜରେ ଭୁଲି ନ ପାରେ ଦୁର୍ଗମ ଜଙ୍ଗଲର ବୃକ୍ଷଲତା ବି ନିଜର ଗ୍ଳାନିକୁ , ପ୍ରକାଶ କରିବାକୁ ବର୍ଷାର ସାହାରା ନେଇଛି । ଡାଳ ର ପ୍ରତ୍ୟେକ ପତ୍ର ନିଜର କୋହକୁ , ବୃଷ୍ଟିପାତ ର ଜଳ ଆକାରରେ ପ୍ରବାହିତ କରୁଛି । ଏ ସବୁର କାରଣ କଣ ହୋଇପାରେ ? ଦୀର୍ଘ ଦିନର ବର୍ଷା ଜଳର ସ୍ପର୍ଶ ପାଇନଥିବା , ବୃକ୍ଷ ବି ମର୍ମାହତ ହୋଇପଡିଛି । କଣ ହୋଇପାରେ ଏହା ପଛରେ ରହସ୍ୟ ? ହଁ ସେହି କରୁଣ୍ୟ ପରିସ୍ଥିତି ଯେତେବେଳେ ଦୁନିଆକୁ ବୁଝିନଥିବା ସେହି , ନିଷ୍ପାପ , ନିରୀହ ଶିଶୁଟି , ଆଜି ତାର ମା କୁ ଛାଡି ଚାଲି ଯାଉଛି , ଏହି ପୃଥିବୀପୃଷ୍ଠରୁ ଚିର ଦିନ ପାଇଁ । ଲକ୍ଷେ ମାନସିକ କରି ପୁଅଟିଏ ପାଇଥିଲା ମା , ଆଖିରେ ତାର କେତେ ସ୍ୱପ୍ନ ଥିଲା ପୁଅ ପାଇଁ । କିନ୍ତୁ ପରିବାର ର ଦରିଦ୍ରତା ପାଇଁ , ଯେଉଁ ବୟସ ରେ କଲମ ଧରିବା କଥା , ମା ପାଖରେ ଅଳି , ଅଝଟ ପୁରା କରିବା ପାଇଁ , ରାଗ ରୁଷା କରିବା କଥା , ସେ ଆଜି ଏହି ଦୁର୍ଗମ ଅଞ୍ଚଳକୁ ଆସିଥିଲା , ପରିଶ୍ରମ କରି ନିଜ ପରିବାର ପାଇଁ , କିଛି ଅର୍ଥ ଯୋଗାଡ କରିବାକୁ । କିନ୍ତୁ ବିଧାତ ର ଖେଳ ବଡ ବିଚିତ୍ର , ଏ ଦୁନିଆରୁ ଉଠାଇ ନେଲା ମା ’ ର ଶଙ୍ଖାଳି କୁ । ଏ ଦୟନୀୟ ଚିତ୍ର କୁ ଯେ କେହି ବି , ପ୍ରତିବାଦ କରିବା ସ୍ୱଭାବିକ । ଆକାଶରେ ଭାସମାନ ବାଦଲ ଖଣ୍ଡ , ମଧ୍ୟ ଏହାର ପ୍ରତିବାଦ କରିଛି । ଯେପରି ସେ ନିଷ୍ପାପ ଶିଶୁଟିକୁ ଛାଡିବାକୁ ନାରାଜ । ଅନତି ଦୂରରେ ଥିବା ଝରଣା ବି ଜଳଧାରାର ଧ୍ଵନି ରେ ଏହାର ପ୍ରତିବାଦ କରିଛି । ଅନାବନା ଗୁଳ୍ମରେ ପୂର୍ଣ୍ଣ ପୁଷ୍କରିଣୀ , ଏହା ମଧ୍ଵ ରେ ଥିବା ମଣ୍ଡୁକ ଯୁଗଳ ମାନେ , ନିରବଚ୍ଛିନ୍ନ ଶବ୍ଦରେ ଏହାର ପ୍ରତିବାଦ କରିଛନ୍ତି । ସେହି ବର୍ଷା ରାତ୍ରି ର ଶୀତଳ ପବନ ନିଜର , ଗତି କୁ ବଢ଼ାଇ ଘୋର ପ୍ରତିବାଦ କରିଛି । କେତେ ଖୁସି ଥିଲା ସେ କିଛି ପାରିଶ୍ରମିକ ନେଇ ଘର ପାଇଁ କିଛି ଖାଦ୍ୟ କ୍ରୟ କରିବ । ମା ’ ର ମୁହଁ ରେ ଆଶ୍ୱାସନା ଶୁଣିବ । ମା ତାକୁ ନିଜ ବକ୍ଷ ରେ ଚାପି ଧରି , ତାକୁ ସ୍ନେହ ରେ ଚୁମ୍ଭନ ଦବ । କିନ୍ତୁ ସବୁକିଛି ଏହି କଲା ରାତ୍ରୀର ବର୍ଷା ଧୂଳିସାତ୍ କରିଦେଇଛି । ସର୍ପ ଆଘାତରେ ଟଳି ପଡିଛି । ଯେଉଁ ମାଟିରେ ଜନ୍ମ ନେଇଥିଲା , ଆଜି ପୁଣି ଥରେ ସେହି ମାଟି ରେ ମିଶି ଯାଇଛି । ମା ପୁଅ ର ଫେରିବା ବାଟ କୁ ଅନେଇ , ବିବ୍ରତ ହୋଇପଡିଛି । ତା ପୁଅ କୁ ପାଶୋରି ନବା ପାଇଁ , ତା କୋଳକୁ ଟାଣି ନେଇ , ତା କୋମଳ ହାତ କୁ ଆଉଁସି ଦବା ପାଇଁ , ତା ମୁଣ୍ଡ ବାଳକୁ ସଜାଡି ଦବା ପାଇଁ , ମା ଅପେକ୍ଷ୍ୟା କରିରହିଛି । ବାଡ଼ି ରୁ ଶାଗ ତୋଳି ସଂତୁଳା କରିଛି । ତା ପୁଅକୁ ଖାଇବାକୁ ଦବ , କିନ୍ତୁ କାଳ ରାତ୍ରୀ ର ବର୍ଷା , ତାର ଚିନ୍ତା କୁ ବଢ଼ାଇ ଦେଉଛି । ଭଙ୍ଗା ଚାଳଘରର ବାରଣ୍ଡାରେ ବର୍ଷା ଛିଟାର ମାଡ଼ , କୋହଲା ପବନରେ , ସେ ତାର ପୁଅକୁ ଚାହିଁ ରହିଛି । କ୍ଷୀଣ ବିଜୁଳି ଆଲୁଅରେ ଆଖି ପାଇବା ଯାଏ ରାସ୍ତାକୁ ଦେଖୁଛି । କାଳେ ତା ପୁଅ ବର୍ଷା ରେ ଭିଜି ଆସୁଥିବା , କାଳେ କେହି ମିଲିଯିବେ ତା ପୁଅ ର ସୂଚନା ଦେବେ । ରାତି ବଢିବା ସାହିତ ବର୍ଷା ବି ବଢି ଚାଲିଛି । ମା ସେମିତି ତା ପୁଅକୁ ଅପେକ୍ଷ୍ୟା କରିରହିଛି ।	0
ସ୍ୱର୍ଗଦ୍ୱାରେ ଜଳେ ଜୀବନ ଜୁଇ ସ୍ୱପ୍ନର ପାଖୁଡ଼ା ମେଲି ଆଗାମୀ ସକାଳର ସ୍ୱର୍ଣ୍ଣାଭ କିରଣ ଦେଖିବା ପୂର୍ବରୁ , ଜୀବନ ଯୁଦ୍ଧରେ ଯୁଝି ଯୁଝି ବିଚାରୀ ହାରିଗଲା , ନିରୀହା ନାବାଳିକା ସୁଜାତା ବୈରାଗୀ । ଧସିଗଲା ରାଜଧାନୀର ପାଦତଳର ମାଟି , ଭୂକମ୍ପନ ପରି ପ୍ରକମ୍ପିତ ହେଲା ରାଜ୍ୟ ଆଉ ରାଜରାସ୍ତାର କଂକ୍ରିଟ୍ ଛାତି , ଦୋହଲ୍ଲା , ହଟ୍ଟଗୋଳ , ଭଙ୍ଗାରୁଜା ଜଳାପୋଡ଼ାରେ ବଢ଼ିଗଲା , ରାଜନୀତି ପାଣିପାଗର ତାଜା ସ୍ଥିତି । ଯୌନପିଶାଚଙ୍କ ଅନିର୍ବାପିତ କାମନାର ନିଆଁରେ ସ୍ୱର୍ଗଦ୍ୱାରେ ହୁତୁ ହୁତୁ ହୋଇ ଜଳିଗଲା ସୁଜାତାର ଜୀବନ ଜୁଇ । ନାରୀ ସୁରକ୍ଷା ଆଉ ସଶକ୍ତିକରଣର ଡେଙ୍ଗୁରା ପିଟୁଥିବା , ଏଇ ଆମ ସର୍କାର . . . ରାତାରାତି ଘୋଷଣା କରିଦେଲେ ଦଶଲକ୍ଷ ଟଙ୍କାର ଅନୁକମ୍ପା ରାଶି । ସ୍ୱର୍ଗଦ୍ୱାରେ , ନିର୍ବାପିତ ହୋଇଗଲା ସିନା , ସୁଜାତାର ଜୀବନ ଜୁଇର ଚିତା କିନ୍ତୁ . . . ଲିଭି ନାହିଁ କି ଲିଭିବ ନାହିଁ କେବେ ପଲ୍ଲୀରୁ ପିପିଲି ଅବା ଦିଲ୍ଲୀ ଯାଏ ଅହରହ ଜଳୁଥିବା ନାରୀଧର୍ଷଣର ଲେଲୀହାନ ଅଗ୍ନିଶିଖା ।	0
ନିଷ୍କ୍ରାନ୍ତ ଆୟୁଷ ବିକଳାଙ୍ଗ ଛାଇମାନଙ୍କର ଶୋଭାଯାତ୍ରା ନେଇ ସମୟ ଚାଲିଛି ସତେ ଧୁକେଇ ଧୁକେଇ ନିସ୍ତରଙ୍ଗ ଯେତେକ ମୁହୂର୍ତ୍ତ ସବୁଠି ତା ’ କ୍ଷତ ଚିହ୍ନ ଆହା ! କରେ ବିଷାଦିତ ! ନଇଁ ଆସେ ଆଖିପତା ଅନ୍ତତଃ କ୍ଳାନ୍ତିରେ ଧୂସରିତ ବିଷାଦିତ ସନ୍ଧ୍ୟା ବାଲୁଚରେ ପାଗଭିଡ଼େ ଏଠି ପୁଣି ନଷ୍ଟ ଅପରାହ୍ଣ ବିକଳ ସୂର୍ଯ୍ୟରଗାରେ ସେ କିନ୍ତୁ ବିବର୍ଣ୍ଣ । କାହା ପାଇଁ ଏ ଅର୍ଘ୍ୟଥାଳି କାହାପାଇଁ ସାଇତିଛି ସ୍ନେହ ପ୍ରେମ ପ୍ରୀତି ଛିଡ଼ିଯାଏ ସେ ନଦୀର ତଟ ପ୍ରେୟସୀୟର ରଙ୍ଗହୀନ ଓଠ ଯନ୍ତ୍ରଣାରେ ପରାଜୟ ଘୋଷେ ସବୁ ଶୁଭଗାନ ଦିଗ୍‌ବଳୟ ହୁ - ହଂକାର ଶୁଭେ ଅନ୍ଧକାର . . . ଖାଲି ଅନ୍ଧକାର ବିଳମ୍ୱିତ ଜୋଛନା ପରାଗେ ରାତ୍ରୀ ରଚେ ସୁଦୀର୍ଘ ପହୁଡ଼ ଭୂକମ୍ପର ତାଳେ ତାଳେ ଖସିପଡ଼େ ଟେଳା ଟେଳା ରକ୍ତ ଓ ମାଉଁସ ଇଟା ବାଲି ପଥର ଓ ଚୁନ ଖସିପଡ଼େ ଆକାଶରୁ ପ୍ରଚୁର ଆଲୋକ ବିରାଟ ଶବଦେ ଭାଙ୍ଗିପଡ଼େ ପୃଥିବୀର ମେରୁଦଣ୍ଡ ଶୂନ୍ୟତାର ପରିଧି ଓ ମନର ଆକାଶ !	0
କି ସୁରେ ଡାକିବି ତୋତେ ! ପବନ ଖୋଲି ଦେଲା ତୋଅରି ଗୁମର ପବନ ଭସେଇ ନେଲା ସୁଖର ବାଦଲ ପବନ ସାଜିଲା ଦାଉ ମୋ ପ୍ରେମ ସାଥିରେ ସେଇ ଦିନୁ କିଛି ମୁଁ ଛାତିକି ପଥର । ପବନରୁ ସାଉଁଟୁଛି ତୋରି ନିଃଶ୍ୱାସ ଗହଳିରୁ ଖୋଜୁଛି ମୁଁ ତୋରି ରୂପ ଯୁଆଡ଼େ ଚାହିଁଲେ ଖାଲି ତତେ ମୁଁ ଦେଖୁଛି କବିତାରେ ଲେଖି ବସେ ତୋ ପ୍ରୀତିଭାଷ । ପୁରୁଣା ଚିଠିରୁ ପଢେ଼ ପ୍ରେମ , ଅଭିମାନ ପ୍ରେମ ତୋର କାଗଜର ଚିଠିର ଅକ୍ଷର କେମିତି ସେ ଅନୁରାଗ ପାଣିଚିଆ ହେଲା ଆଖି ଲୁହେ ଭାସେ ମୋର ସୁନେଲି ଫଗୁଣ । କେମିତି ବା ଜାଣିଥାନ୍ତି ଭଲା ବସା ଛାଡ଼ି ଉଡ଼ିଯିବା ପକ୍ଷୀର ଠିକଣା , କି ସୁରେ ଡାକିଲେ ସତେ ପକ୍ଷୀ ଫେରେ ଘରେ ସେତକ ଜାଣିନି ବୋଲି ଏକଲା ବାଆଁରା ।	0
ସମ୍ପୂର୍ଣ୍ଣା ସେ ନାରୀର ସବୁ ରୂପେ ଥିଲା ମା ’ ଭଉଣୀ ଝିଅ ସ୍ତ୍ରୀ ଇତ୍ୟାଦି ତାକୁ କିନ୍ତୁ ଆବୋରି ଥିଲା ଅପୂର୍ଣ୍ଣତା । ଅଚାନକ ତାକୁ ଶୁଭିଲା ଏକ ମନ୍ଦ୍ର ମଧୁର ସ୍ୱର କାନରେ ଢାଳି ହୋଇଗଲା ଅମୃତର ଧାର । ସେ ସ୍ୱର କହିଲା ଏବେ ମଥା ବାନ୍ଧିବା ଛାଡ଼ି କଥା ବାନ୍ଧ ପତ୍ରଝଡ଼ାର କାରୁଣ୍ୟରୁ ମୁକୁଳି ପଲ୍ଲବିତ ହୋଇ ଯା ’ ଢେର ଦେଖିଲୁଣି ସଭିଙ୍କୁ ଏବେ ନିଜକୁ ଦେଖ । ଜୀଇଁବା ଛାଡ଼ ଏବେ ବଞ୍ଚିଲୁଣି ପରା ।	1
ଜହ୍ନ ଏବେ ବି ଝରକା ଫାଙ୍କରେ ଲୁଚି ଲୁଚି ଚାହେଁ ମୋତେ ବୋଧେ ସେ ମୋ ଭିତରେ ତା ’ ଚକୋରିକୁ ଦେଖେ ମୁଁ ବି ପିଲା ଦିନେ ଖୁବ୍ ଭଲ ପାଉଥିଲି ଜହ୍ନକୁ ଶୀତଳ ରୂପା ରୋଷଣିରେ ଭିଜି ଭିଜି ତା ’ ସାଙ୍ଗେ ଲୁଚକାଳି ଖେଳିବାକୁ ବୋଉ ଦଶଥର ଡାକିଲାପରେ ( ଲୁଚିକାଳି ) ଖେଳରେ ନିଜେ ଜିତିଛି ବୋଲି ଘୋଷଣା କରି ଖୁସିରେ ନାଚିନାଚି ଘରକୁ ଫେରିବାକୁ । କୁଆଁରୀ ସ୍ୱପ୍ନର ଫୁଲଚାଙ୍ଗୁଡ଼ିରେ ଅସୁମାରି ଫୁଲର ସମ୍ଭାର ନେଇ କୁମାରପୂର୍ଣ୍ଣିମାର ଜହ୍ନି ଆଞ୍ଜୁଳିରେ ମହ ମହ ବାସୁଥିବା ସ୍ମୃତିର ଅନେକ ସନ୍ଧ୍ୟାରେ କେତେ ଥର ମୋ ମନ କଥା କହିଛି ଜହ୍ନକୁ । ତୁମେ ବିଦେଶ ଚାଲିଗଲା ପରେ ଫିକା ପଡ଼ିଆସିଲାଣି ଗଲାଦିନର ସ୍ୱପ୍ନ ଜୀବନରେ ମୋର ଖାଲି ନିଃସଙ୍ଗତା ତୁମ ପ୍ରତୀକ୍ଷାରେ ଅସରନ୍ତି ମୋର ଦିନ ଅମାବାସ୍ୟା ଆକାଶରେ ଖୋଜୁଛି ମୁଁ ଜହ୍ନ ।	1
ଶେଷ ଯାତ୍ରା ହେ ମୋର ଭାଇ ବନ୍ଧୁ ଯେଉଁଦିନ ମୁଁ ଆଖି ବୁଜି ଦେବି ମତେ ନେବନି ସଜେଇ କେଉଁ ରାଜରାସ୍ତାର ଚିକ୍‌କଣ ଦେହରେ । ମୋତେ ପିନ୍ଧାଇ ଦେବନି ଦାମୀ ଫୁଲହାର , ମୋ ନିର୍ଜୀବ ଦେହରେ ବୋଳିଦେବନି ଲାଲ୍ ନୀଳ ରଙ୍ଗର ଅବିର । ମୋତେ ଭସେଇ ଦେବନି ଘଣ୍ଟ ଘଣ୍ଟା ଢୋଲ ଅବା ଆତଶବାଜିର ଶବ୍ଦରେ । ଦେହକୁ ମୋର ଢାଙ୍କିବନି ମଖମଲି ନରମ କନାରେ , ପାରିବ ତ ଯଦି ବୋହିନେବ ମୋତେ ମୋ ଗାଁର ପାଦଚଲା ରାସ୍ତାରେ , ସେ ପଥରୁ ଧୂଳି ମୁଠେ ଆଣି ବୋଳିଦେବ ମୋ ନିସ୍ତେଜ ମୁହଁରେ , ମୋ ଗାଁର ଅନାବନା ଗଛଟିରୁ ରଙ୍ଗୀନ ଫୁଲସବୁ ତୋଳି ଆଣି , ବିଞ୍ଚିଦେବ କୋକେଇରେ ମୋର । କେଉଁ ଏକ ଶୀତଳ ମୁହୂର୍ତ୍ତରେ କୋଇଲିର କୁହୁ ସାଥେ ଥିବ ବିଲୁଆର ହୁକେ ହୋ ’ ରଡ଼ି , ତା ସାଥେ ଗାଈଗୋଠର ବାହୁଡ଼ା ଚିତ୍କାର , ଚଢେ଼ଇର କିଚିରି ମିଚିରି ଶବ୍ଦ , ସେତେବେଳେ ମେଲାଣି ଦେବ ମୋତେ ମୋ ଅନ୍ତିମ ଯାତ୍ରାର । ମୋ ଜେଜେବାପା ଅମଳର ଧୋବ ଫରଫର ଲୁଗା ଖଣ୍ଡକୁ ବିଛେଇ ଦେବ ଜୁଇରେ ମୋର , ମୋତେ ଜାଳିଦେବ ମୋ ଗାଁର ଭୂଇଁରେ । ମରିକି ବି ମରିବିନି ଜଳିକି ବି ଜଳିବିନି ମିଶିଯିବି ମୋ ଗାଁର ପବିତ୍ର ମାଟିରେ । ଦେହ ମୋର ରହିଥିବ ସବୁଦିନ ଗୋଡ଼ି , ମାଟି , ଅବା ଧୂଳିର ରୂପରେ ।	1
ତମ ହସ ଅଶ୍ୱନଦୀରୁ ଯମୁନା , ଯମୁନାରୁ ଗଙ୍ଗା ଭାସି ଭାସି ଗଲାବେଳେ ମୁଁ ଖୁବ୍ ହସିଲ ତମେ ଆଉ ପାର ହେଲି ମୁଁ ଏକା ଏକା ଅନେକ ଅନ୍ଧାର । ତମ ନନ୍ଦିଘୋଷକୁ ସାତହାତେ ପଛକୁ ଠେଲି ଦେବା ତମ ପାଇଁ ଏକ ସ୍ମିତହାସ୍ୟ ଆଉ ମୋର ଏକ ଅହଂକାର । ମୋର ପ୍ରତ୍ୟେକ ମୁହୂର୍ତ୍ତ ତମର ଏକ ହସ ଏମିତିକି ମୋର ମୃତ୍ୟୁ ବି । ତମ ହସରେ ମୁଁ ବିମୁଗ୍ଧ ନୁହେଁ ସତ ତଥାପି ଏ ସମସ୍ତ ସାମ୍ରାଜ୍ୟ ଅସ୍ତହେବା ପରେ ବି ତମ ହସ ବଞ୍ଚି ରହୁ ତମ ହସ କାଳଜୟୀ ହେଉ ।	1
ସ୍ମୃତି ସ୍ମୃତି ସ୍ମୃତି ଏକ ବିରହୀ କନ୍ୟା କେତେବେଳେ ହସର ଜୋଛନା ତ କେତେବେଳେ ଲୁହର ବନ୍ୟା । ୧ । ସ୍ମୃତି ସ୍ମୃତି ଏକ ନୀଳସାଗର କେତେବେଳେ ଅସରନ୍ତି କଥାର ଭଣ୍ଡାର ତ କେତେବେଳେ ଅବ୍ୟକ୍ତ ଶବ୍ଦର ଜୁଆର । ୨ । ସ୍ମୃତି ସ୍ମୃତି ଏକ ଅଭିନବ ଅନୁଭୂତି ଯିଏ ଏକ କ୍ଷୀଣଚେତନା ଚଇତି ତ କେତେବେଳେ ମହନୀୟ ମୈତ୍ରୀ । ୩ । ସ୍ମୃତି ସ୍ମୃତି ଏକ ଖୋଜି ପାଇବାର ଇଲାକା କେତେବେଳେ ପାଇବାର ଲକ୍ଷ୍ୟ ତ କେତେବେଳେ ହରେଇବାର ଶଙ୍କା । ୪ । ସ୍ମୃତି ସ୍ମୃତି ପୁଣି ଜୀବନର ଏକ ମର୍ମ କଳ୍ପନାର ଏକ ଧର୍ମ ପୁଣି ନିଜକୁ ପରଖିବାର ଏକ ବଳିଷ୍ଠ ମାଧ୍ୟମ । ୫ ।	1
ତୋ ’ ପଣତ ଲୋଡ଼େ ଆଉ ଥରେ ଢାଙ୍କି ଦିଅନ୍ତୁନି ମା ’ ମୋତେ ତୋର ପଣତ କାନିରେ ମୋ ରୂପକୁ ଖିନ୍‌ଭିନ୍ କରୁଥିବା କଟାକ୍ଷ ଦୃଷ୍ଟିରୁ ଯେଦିନ ତୁ ରଖୁଥିଲୁ ଦୂରେ । ମୁକ୍ତିର କଥା କହି କାନେ ଚାଲିବାର ପଥ ଦେଖାଇଲୁ , ଫଗୁଣର କୋମଳ ଫୁଲରେ ଏ ମୁଖରେ ହସ ଫୁଟାଇଲୁ ବିପ୍ଳବର ରକ୍ତ ଗଙ୍ଗା ବୁହାଇଲୁ ଏ ଦେହର ପ୍ରତି ଧମନୀରେ , ତଥାପି ପାରୁନି ଚାଲି ମନ ଖୋଲି ପାରୁନି ବି ହସି ସ୍ରୋତସ୍ୱିନୀ ଗଙ୍ଗା ଏବେ ବିଷ ପାଲଟୁଛି ଅବିଶ୍ୱାସର ଯେତେ ଚୁକ୍ତି ଯେତେ ସ୍ୱଗତୋକ୍ତି ଶୈଶବଠୁ , ଏବେ ବି ବିପଦ ମୋର ଏ ଜୀବନ , ଏ ଯୌବନ ମୁହୂର୍ତ୍ତର ପ୍ରତିଟି ଧାରାରେ ଶାନ୍ତିର କପୋତ ମରେ ବଞ୍ଚିବାକୁ ଭାରି କଷ୍ଟ ଲାଗେ ଗୁଳିଗୋଳା କ୍ରୁର ତାଡ଼ନାରେ । । ଜୀଇଁବାର ପଥ ରଦ୍ଧ ଆଗରେ ସନ୍ତ୍ରାସବାଦୀ ଚାରିକଡ଼େ ବେଢ଼ିଛନ୍ତି ଉଗ୍ର । ଅବିଶ୍ୱାସର ତୀକ୍ଷ୍ଣଦଂଶନର ଜୀବନ ମୋ ହୁଅଇ ବ୍ୟଥିତ । କେମିତି କହିବି କହ ମୁକ୍ତିର ସ୍ଲୋଗାନ୍ ଦେଇ ଏମିତି ଏ କ୍ଷତାକ୍ତ ଦେହରେ ଶତ ଶତ ଅନୁରୋଧ , ପୁଣିଥରେ ଫେରନ୍ତିନି ତୋର ସେଇ ଶାନ୍ତିର କୋଳକୁ ଅଭୟର ପଣତ କାନିକୁ ବଞ୍ଚିବାର ଉଦ୍ଦୀପନା ନେଇ ।	0
ନିଶା କଉଟା ନିଶା ନୁହେଁ କୁହ ତ ଏକାଦଶୀ ? ନିଶାର ମୃଦୁ ମାଦକତାରେ ମାତିଯାଏ ମତ ଆଉ ମଦନ ମାଜିହୁଏ ମନ । ବୁନ୍ଦାଏ ନିଶାରେ ଘୋଟିଯାଏ ମାଟିରୁ ମହୋଦଧି ବିଷପରି ବିଶିରିଯାଏ ବଇଶାଖୀ ତାତି । ନିଶାର ରଙ୍ଗ ବଦଳୁଥାଏ ଘଟଣାଚକ୍ରରେ ପ୍ରେମର ନୀଳନକ୍ଷତ୍ରରେ ବିଚ୍ଛେଦର ରଙ୍ଗ ରୋଷଣିରେ । ପ୍ରଜ୍ଜ୍ୱଳିତ ନିଆଁପରି ଚାଟିଦିଏ ଛାତିର ବୁରୁଜ ହଦାଳିଦିଏ ଦେହ ଜବାଳି ଘାଣ୍ଟି ପକାଏ ମିଜାଜ ଘୁମଉଥାଏ ଆଖି ଟଳମଳ ପାଦପକେଇ ଚାଲୁଥାଏ ବୁଦ୍ଧି ଆଉ ବିବେକ । ନିଶାଘୂରେ , ଘାରେ , ଜାଲପରି ଘେରିଦିଏ ଦେହ ମୀନମରା ଫାଶରେ ଛାଇଯାଏ କଳା କଳା ବାଦଲ ସାରାମାଟି , ସମଗ୍ର ଆକାଶ । ମଦରେ ମାତାଲ ହୋଇ ଚକାଭଉଁରୀ ଖେଳେ ଗଛ ଗାଁ କଳକାରଖାନାର ଧୂଆଁ ଘୋଟିଯାଏ ଧାନବିଲ ଖେତଖମା ପାଦଚଲା ରାସ୍ତା । ପାହାଡ଼ରୁ ଖସିପଡ଼େ ପଳପଳ ମାଂସ ଇସ୍ତିରି ହେଇଯାଏ ସଡ଼କ ସହଜ ହେଇଯାଏ ବାଟଘାଟ ଆଇନଷ୍ଟାଇନଙ୍କ ଆପେକ୍ଷିକ ତତ୍ତ୍ୱ । ନିଶାର ନକ୍ଷତ୍ରରେ ନୟାନ୍ତ ସାରାକାଳ କିଛି ହବା କି ହେବାର ଶିରୋନାମାରେ ଜପାଚାଲେ ମହାମନ୍ତ୍ର ମଣିଷର ଭାଷା ନିଶା ।	1
ପାଉଁଶ ତଳର ନିଆଁ ତମେ ତ ସବୁ ନିର୍ମୂଳି ଲଟା ଏଠି ବଞ୍ଚିଛ ମୋର ସଞ୍ଚିତ ଯେତେ ଖାଇ । କୃଷକ ମୁହିଁ ଖଟୁଅଛି ଖାଲି ବେଠି ଖୋଜୁଛି ଶୂନ୍ୟେ ସ୍ୱାଧୀନତା ଗଲା କାହିଁ । । ଅଗୋଚରେ ତମେ କରିଛ ମହାମେଣ୍ଟ ପାଇବାକୁ ସିନା ସୁଲଭ ମୂଲ୍ୟେ ଦାନା । ବାରମାସ ପୂରି ନ ପୂରଇ ମୋର ପେଟ କଷ୍ଟେ ପିନ୍ଧଇ ସାତସିଆଁ ଛିଣ୍ଡା କନା । । ତମରି ଅର୍ଜିତେ ଲାଗଇ କି କେବେ ଘୁଣ ବନ୍ୟା ବାତ୍ୟା ମରୁଡ଼ି ଦୁର୍ବିପାକେ । ତମ ଝାଳବୁହା ହୁଅଇ କି କେବେ ଖୁଣ ଆଲମିରା ଅବା ଟ୍ରଙ୍କ ବାକ୍ସ ଥାକେ । । ମୋର ନାବାଳକ ଖଟଇ ମୋର ସଙ୍ଗେ ମଇ ଆଗରେ ପାଞ୍ଚଣ ଧରି ଚାଲେ । ଗାଈ ଗୋରୁ ଛେଳି ମେଣ୍ଢା କୁକୁଡ଼ା ଜଗେ ଦୂର ଗହୀର କିଆ ଗୋହିର ନାଳେ । । ଘରଣୀ ମୋର ସାହାଯ୍ୟ କରେ କ୍ଷେତେ ତଳି ଉପାଡ଼ି ଧାନକାଟି ହିଡ଼ ଲଦି । ନରମ ମଥାରେ ବୁହଇ ହଳା କେତେ ମାଟିକୁ ନ ହେଲେ ଝାଟିକୁ କରି ଫନ୍ଦି । । ରୋଗୀଣା ମା ’ ରହିଛି ଶେଜେ ପଡ଼ି ସମ୍ୱଳ ନାହିଁ ଔଷଧ ପାଇଁ ଟିକେ । ବଡ଼ ଝିଅ ବାହା ସମୟ ଗଲାଣି ଗଡ଼ି ଶୁଝିବା ପାଇଁ ଉଧାର , ସମ୍ପତ୍ତି ବିକେ । । ତମେ ତ ସବୁ ନିର୍ମୂଳି ଲଟା ଶୁଣ ରହିଛ କୃଷକ ବୃକ୍ଷ ଉପରେ ମାଡ଼ି । ରକତ ହୀନ ତା ’ ଶୁଖିଲା ମାଉଁସ ଝୁଣ ମଲେ ସେ ବୃକ୍ଷ ଦବକି ତମକୁ ଛାଡ଼ି । ।	0
ସ୍ୱାର୍ଥପର ଜଳଇ ଘିଅ ଜଳେ ସଳିତା , ଆଲୋକ ଦେବା ପାଇଁ । କହନ୍ତି ଲୋକ ଜଳୁଛି ଦୀପ ଏ କି ନିୟମ ଭାଇ ? ସାହାଯ୍ୟ କଲେ ରଖିବେ ମନେ , ନ ହେଲେ ଯିବେ ଭୁଲି । ଅକ୍ଷମ ହେଲେ ଭର୍ଷନ କରି ଯେଝା ବାଟେ ଯିବେ ଚାଲି । ସ୍ୱାର୍ଥପର ଏ ଦୁନିଆଁ ସିନା , ସ୍ୱାର୍ଥର ବଶ ସଭିଏଁ । ମନରେ ଛନ୍ଦ କପଟ ଭରା , ମୁହଁରେ ହସ ଥାଏ ।	0
ସୁନାଝିଅର ସୀମିତ ପୃଥିବୀ ସୁନାଝିଅ . . . କୁଆଁ କୁଆଁ ରଡ଼ିରେ ନିଜର ଅସ୍ତିତ୍ୱ ଜାହିର୍ କରେ ଜେଜେମା ’ ପାଇଁ ଲକ୍ଷ୍ମୀ ସାନ୍ତାଣୀ ବାପାଙ୍କ ପାଇଁ କିଛି ଆନନ୍ଦର ଫୁଆରା ବୋଉ କିନ୍ତୁ କେଜାଣି କାହିଁକି ଲୁଚି ଲୁଚି ଲୁହ ଢାଳେ ଉପରକୁ ଚାହିଁ ଦୀର୍ଘଶ୍ୱାସ ନିଏ ସୁନାଝିଅ ପୃଥିବୀକୁ ଆସେ । ( ୧ ) ସୁନାଝିଅ . . . କେତେବେଳେ ସିଏ ରାଜଦୁଲ୍ଲଣୀ କେତେବେଳେ ବୋଉର ଆକଟ ସହେ ପାଠପଢ଼ା ଅଧାରୁ ଉଠି ବାପାଙ୍କୁ ପାଣି ଗିଲାସେ ଦେବାକୁ ହୁଏ ପରୀକ୍ଷା ପାଇଁ ବାହାରି ଯାଉ ଯାଉ ବୋଉର ପଛରୁ ଡାକ ଟିକିଏ ଆଞ୍ଚ କମ୍ କରି ଯା ’ ଭାତ ପାଣି ଚୁଲିରେ ପଶିଯାଉଛି ଯେ ଭାଇ ପାଇଁ ଯେତେକ ଶୁଭ , ଅଶୁଭ , ସୁବିଧା , ଅସୁବିଧା ସୁନାଝିଅ ପାଇଁ ଏସବୁର ମୂଲ କାହିଁ . . . ସୁନାଝିଅ ବଡ଼ ହେଉଥାଏ । ( ୨ ) ସୁନାଝିଅ . . . ଆଖିରେ ଆଖିଏ ସ୍ୱପ୍ନ ପାଇଁ ଅଞ୍ଜନ ମାଖି ଭାବନାର ସମୁଦ୍ରରେ ନୀଳପରୀ ଭଳି ହାତ , ଗୋଡ଼ ହଲାଉଥାଏ ପ୍ରଜାପତି ମନ ତାର ଏ ଡାଳରୁ ସେ ଡାଳକୁ ଡିଆଁମାନେ ହେଲେ କଅଁଳ ଡେଣାକୁ ମୋଡ଼ିମାଡ଼ି ଦେଇ ବାକ୍ସ ଭିତରେ ବନ୍ଦ କରିଦେବାକୁ କାଇଁ ଏଇ ଦୁନିଆଁକୁ ସମୟ ତ ଲାଗେନି । । ( ୩ ) ସବୁ ସ୍ୱପ୍ନ , ଆଶା ତା ’ ର ଭସା ବାଦଲ ସ୍ୱପ୍ନଭରା ଆଖି ମଳୁମଳୁ କେତେବେଳେ ରାତି ପାହିଯାଏ ଝିଅର ପୁଣି ଗୋଟେ ଇଚ୍ଛା ଅନିଚ୍ଛା କ ’ ଣ ଯେ ? ? ବାପା , ଭାଇ ହାତର ସଖୀ କଣ୍ଢେଇ କିଛି ନିଜ କଥା ଭାବିବା ଆଗରୁ କେଉଁ ଅଜଣା ହାତରେ ତା ’ ହାତ ବନ୍ଧା ପଡ଼ିଯାଏ । ( ୪ ) ସୁନାଝିଅ ଆଉ ଝିଅ ନ ଥାଏ ସୁନାବୋହୂ ହେବାର ଅଭିନୟରେ କେତେବେଳେ ପୋଖତ ଅଭିନେତ୍ରୀ କେତେବେଳେ ପୁଣି ଫିକା ଅଭିନୟରେ ଦିନ ଗଡ଼ି ଚାଲିଥାଏ ସମସ୍ତଙ୍କୁ ସୁଖୀ କରିବାର ଚେଷ୍ଟାରେ ବାପା , ମା ’ ଙ୍କ ବିଦାୟ ବେଳାର ଶେଷ କଥା ପଦରେ ସୁନାଝିଅ ଜଳୁଥାଏ , ଜୀବନର ଅଗ୍ନିପରୀକ୍ଷାରେ । ( ୫ ) କେତେ ସଫଳ ତା ’ ର ଅଭିନୟ କିଏ କହିବ ? ? ତା ’ ର ଭାଗ୍ୟ ନିୟନ୍ତା ଅବା ତାକୁ ପୃଥିବୀର ଆଲୁଅ ଦେଖାଇଥିବା ମଣିଷ । ଚାରିପାଖର ସୀମିତ ପୃଥିବୀରେ ଅଭିନୟ ଶେଷ କରି କେଜାଣି ସୁଖରେ କି ଦୁଃଖରେ ସୁନାଝିଅ ଦିନେ ବାହୁଡ଼ିଯାଏ ଅଫେରା ରାସ୍ତାର ଯାତ୍ରୀ ସାଜି ହେଲେ ସୁନାଝିଅର ସୁନାଦେହଟା ମଶାଣିରେ ତଥାପି ଦିକ୍ ଦିକ୍ ଜଳୁଥାଏ ।	0
ଏବେ ବି ଚମତ୍କାର ନେତାଙ୍କ ପରି ସତକୁ ଲୁଚାଇ ଦେବାର ଭଙ୍ଗୀ ସଭିଁଙ୍କର ବେଶ୍ ଚମତ୍କାର । ଭେଟିଥିବା ଅନେକ ପଦାଧିକାରୀଙ୍କ ଠାରୁ ଅଦେଖା ଅଧିକାରୀ ଯେତେ ପାରଙ୍ଗମ ବେଶୀ କୁହୁକ କଥାର । ସେମାନଙ୍କ ଚାରିପାଖେ ମାଛ ବିକାକିଣାର ଗହଳ ଚହଳ ନିଜ ନିଜ ଭିତର ନିର୍ଜନତା ସତ୍ତ୍ୱେ ବାଣ୍ଟୁଥାନ୍ତି ଅନାଥରେ ଭଳି ଭଳି ସ୍ୱପ୍ନ ବର୍ଣ୍ଣାଳୀର । ବିଶ୍ୱାସ ବିଞ୍ଚନ୍ତି ପାରାକୁ ଖୁଦ କ୍ଷେତକୁ ବିହନ ହାତକୁ କାମ କାମକୁ ଭାତ ପରି ଦୁଇଟଙ୍କା ଚାଉଳରେ ସୁନେଲି ସପନ । ସବୁ ଗୋଟେଇଲା ବେଳକୁ କିଛି ବି ନୁହଁ , ନଥାଏ ନା ପେଟ ପୂରେ ନା ଦେହ ଲୁଚେ ଭାବନାରେ ଜଡ଼ସଡ଼ ପିଣ୍ଡପ୍ରାଣ ଯିଏ ମରେ ତ ପଡ଼ି ଉଠି ପୁଣି ଜୀଉଁ ଥାଏ । କିଏ ବା ଆଉ ଥରେ ଫେରିଚାହେଁ ବିନୀତ , ହସହସ , ଯୋଡ଼ ହସ୍ତ ଅଭ୍ୟାସ କରିବା କେତେ କଷ୍ଟ ଯିଏ କରେ ସିଏ ସିନା ଜାଣେ । କେତେ ଠାଣିରେ ମଧ୍ୟବିତ୍ତ କ୍ଷେତର ବେଉଷଣ ପରି ବ୍ୟସ୍ତ , ଦେଶ , ଜାତି ପାଇଁ ଯାଚି ପାରିନଥିବା ବିଶ୍ୱାକୁ ଦୋହରାଏ ବାରବାର , ଶୋଷିନେବେ ଦୁଃଖକଷ୍ଟ ଖାଲି ନୁହଁ ଯାଚି ଦେବେ ପ୍ରତି ଘରେ ଘିଅ ଆଉ ଉହ୍ମେଇ ମହୁର । । ସରୁନଥିବା କଥାରେ ସ୍ଥିତି ଜାହିର୍ ଥାଏ ଶବ୍ଦର ଅକ୍ଷର ଭଳି ତ ବାକ୍ୟର ଶବ୍ଦ ମେଳି ଭଳି ଆଜି କଥା କାଲି ନାହିଁ କାଲି କେବେ ଆସେ ନାହିଁ ପବନମରା କଥାରେ ଝଲସୁଥାଏ ଦେଶ ଭବିଷ୍ୟ ଯେତେ ଯେତେ ଚମତ୍କାର ବୋଲି ବାଣୀ ଶୁଣିବାର ଲୋକ ସରିନାହିଁ କହିବାର ଫୁଲଗଛ ଜମା ମରିନାହିଁ । ।	0
କାହାକୁ ସୁନ୍ଦର କିଏ ସାଗର ଗର୍ଭରେ ଶାମୁକା ସୁନ୍ଦର ଶାମୁକା ଭିତରେ ମୋତି , ମେଘ ଆକାଶରେ ବିଜୁଳି ସୁନ୍ଦର ବିଜୁଳି ଦେହରେ ତାତି । ଆକାଶ ବକ୍ଷରେ ସୁରୁଯ ସୁନ୍ଦର ସୁରୁଯେ ସୁନ୍ଦର ଜ୍ୟୋତି , ଆଈକୁ ସୁନ୍ଦର ପାକୁଆ ପାଟିରେ ଅଜାଙ୍କ କୋଳରେ ନାତି । ମାଆର କୋଳକୁ ଶିଶୁ ତ ସୁନ୍ଦର ଶିଶୁର ମୁହଁରେ ହସ , ଓକିଲ ବାବୁଙ୍କୁ କଳାଜାମା ମାନେ ପୁଲିସ୍ ବାଲାକୁ ନିଶ । ଧରଣୀ କୋଳରେ ଜଙ୍ଗଲ ସୁନ୍ଦର ଜଙ୍ଗଲରେ ପଶୁ ପକ୍ଷୀ , ଘରକୁ ସୁନ୍ଦର ଦିଶଇ ଘରଣୀ ସଖାକୁ ସୁନ୍ଦର ସଖୀ । ଗଛକୁ ସୁନ୍ଦର ନାନା ଫୁଲ ଫଳ ଫୁଲକୁ ସୁନ୍ଦର ବାସ୍ନା , ରାତିକୁ ସୁନ୍ଦର ଅନ୍ଧାର ସଜନୀ ଜହ୍ନକୁ ସୁନ୍ଦର ଜ୍ୟୋସ୍ନା । ମଥାରେ ସିନ୍ଦୁର ଲାଗଇ ସୁନ୍ଦର ହାତକୁ ସୁନ୍ଦର ଚୁଡି , ମନ୍ଦିର ଭିତରେ ଠାକୁର ସୁନ୍ଦର କାନ୍ଥକୁ ସୁନ୍ଦର ଘଡି ।	1
ମୁଁ ଏହିପରି ଚାହୁଁଥିଲି ତୁମେ ମୋର ବହ୍ନି , ଆଶା ଏକ ମାତ୍ର ବିଶ୍ୱାସ କର , ଯେତେବେଳେ ମୁଁ କହେ ଚାହେଁ ଏହିପରି ଦୁଇ ଅଲଗା ଦୁନିଆରେ ଆମେ ଯେ ଅନେକ ଦୂର , ତୁମର ହୃଦୟକୁ ଛୁଇଁ ତ ପାରୁନି ଯେତେବେଳେ ତୁମେ କୁହ ଚାହେଁ ଏହିପରି । କୁହ ତୁମେ କାହିଁକି ଏହା କିଛି ନୁହେଁ , ଯନ୍ତ୍ରଣା ସାମାନ୍ୟ ହୃଦୟରେ କୁହ ତୁମେ କାହିଁକି ଏହା କିଛି ନୁହେଁ , ସାମାନ୍ୟ ଭୁଲ ଏକ କୁହ ତୁମେ କାହିଁକି , ତୁମ କଥା ଶୁଣିବାକୁ ଚାହେଁନାହିଁ ଜମା । କୁହ ତୁମେ କାହିଁକି ଏହା କିଛି ନୁହେଁ , ଯନ୍ତ୍ରଣା ସାମାନ୍ୟ ହୃଦୟରେ କୁହ ତୁମେ କାହିଁକି ଏହା କିଛି ନୁହେଁ , ସାମାନ୍ୟ ଭୁଲ ଏକ କୁହ ତୁମେ କାହିଁକି , ତୁମ କଥା ଶୁଣିବାକୁ ଚାହେଁନାହିଁ ଜମା । ମୁଁ ତୁମର ବହ୍ନି , ଆଶା ତୁମର ଏକ ଜାଣେ ମୁଁ ବିଳମ୍ବ ହୋଇ ତ ଗଲାଣି ମୁଁ ଚାହେଁ ନାହିଁ ଏହିପରି ହେଉ ମୁଁ ଚାହେ ନାହିଁ ଏହପରି ହେଉ । ଏବେ ମୁଁ ଦେଖୁଛି , ଦୂରକୁ ଆମେ ଚାଲି ତ ଯାଉଛେ ଆମର ରାସ୍ତାରୁ ଯେତେବି ଦୂର ହେଉ , ମୁଁ ଚାହେଁ ତୁମେ ଜାଣ ମୋର ଗଭୀର ଅନ୍ତରରେ ତୁମେ ମୋର ବହ୍ନି , ଆଶା ଏକ ମାତ୍ର ତୁମେ ତୁମେ ତୁମେହିଁ ଚାହେଁ ନାହିଁ ତୁମେ କଣ ଯେ କହିବ ଏହା କିଛି ନୁହେଁ , ଯନ୍ତ୍ରଣା ସାମାନ୍ୟ ହୃଦୟରେ କିଛି ନୁହେଁ ସାମାନ୍ୟ ଭୁଲ ଶୁଣିବାକୁ ଚାହେଁନାହିଁ ତୁମ କହିବାଟା ଏହି ପରି ହେଉ ।	0
ସମସ୍ୟା ମୋ ମରଣରେ ଅଛି କି ମା ସବୁ ସମସ୍ୟାର ସମାଧାନ ମାରି ମୋତେ କି ବୋଲାଇବ ତୁମେ ଧରଣୀଠୁ ଗରିୟାନ ? ସମସ୍ୟା ନୁହେଁ ସମ୍ଭାବନା ମୁଁ ଯେ ମା ବୁଝି ନପାରଇ ସାଥେ ଥିଲେ ତୁ ମା ସବୁ ସମସ୍ୟାର ସମାଧାନ କରିବଇଁ । । ନୁହେଁ ମୁଁ ଦୁଃଖ ନୁହେଁ ଯାତନା ଅବା ବିଷାଦର ଛାୟା ତୋ ରକତ ମାଂସ ରେ ଗଢା ମା ଲୋ ମୁଁ ତୋର ଅଂଶ ଏ କାୟା । । ଅଭିଶାପ ନୁହେଁ ଆଶାର ଆଲୋକ ମା ତୋ ଜୀବନରେ ସମାଧାନ ବାଟ ଖୋଲିଯିବ ମା ମୋ ଜନମ ପରେ । । ନୁହେଁ ମୁଁ ବୋଝ ନୁହେଁ ମୁଁ ଲତା ଆଶ୍ରୟ ଲୋଡା ନାହିଁ ସର୍ବଂସହା ମୁଁ ଯେ ମାନବ ଜାତିକୁ କୋଳରେ ନେଇ ପାରେ । । ମୋତେ ମା ମାର ନା , ଚିନ୍ତା ତୁ କରନା ତୁ ସମସ୍ୟାର ବାରେ ଜନ୍ମ ଦିଅ ମୋରେ , ତୋ ଭକତି ବଳେ ସମାଧାନ କରି ପାରେ । ।	0
ନଜର ସେଠି ନିଆଁ ଥିଲା ମହୁ ବି ଥିଲା । ଯାତନା ସହିତ କାମନା ବି ଥିଲା । ଉପେକ୍ଷା ସହିତ ପ୍ରତୀକ୍ଷା ବି ମନତଳେ ଡହଡହ ଖରାତାତି ଭଳି ଚରି ଯାଉଥିଲା ! ଦୃଷ୍ଟି ଫେରି ଯାଉଥିଲା ନଦୀ ନାଳ , ଝାଉଁବଣ ପଦ୍ମ ପୋଖରି , ମହୁଲ ବନ ଥିଲା ସୁଦୀର୍ଘ ଲକ୍ଷ୍ୟ . . ! ପରିଧିକୁ ଲଂଘିବାକୁ ଉନ୍ମୀଳିତ କରିବାକୁ ପ୍ରସ୍ତ ପ୍ରସ୍ତ ଆବରଣ କମ୍ ଚେଷ୍ଟା ବି ତ ନଥିଲା ! କୋଉଠୁ ତ ମିଳିଲାନି ସେଇ ବାସ୍ନା , ନହୁଲିପଣ ! ସେ ମଣିଷ କି ତାର ପାଗଳପଣ ! ଅନ୍ୱେଷଣ କମ୍ ନଥିଲା ତ ! ତଥାପି କୋଉଠି ହଜିଲା ସେ ନଜର ! ନେପଥ୍ୟରୁ ଦିଶିଲା ସବୁକିଛି ଅନ୍ଧାର ! ଅନ୍ୱେଷଣ ସରିଗଲା ଯେବେ ଜଣାଗଲା ମାନସିକ ସ୍ତରରେ ଲୋକଟି ଅନ୍ଧ ଥିଲା ! !	0
କାହିଁଗଲା ମୋ ଶୈଶବ ? କାହିଁଗଲା ମୋ ଶୈଶବ , କିଏ ଜଣେ ଖୋଜି ଆଣି ଦିଅନ୍ତା କି ? ଆଜିର ଏ ଟେନସନଭରା ଦୁନିଆଁରୁ ମୁକ୍ତି ପାଇ ଯାଆନ୍ତି କି ? ମନଖୋଜେ ସେ କିତିକିତି , ବାଡ଼ିଡିଆଁ ଆଉ ବୋହୁଚୋରି ଖେଳକୁ , ଭାଳିହୁଏ ପୁଣି ପୁଆବାଡ଼ି , ବାଟି ଆଉ ଗାଁ ପଡିଆର ଫୁଟବଲ କୁ । ମନେପଡେ ପୁଣି କ୍ରିକେଟର ଚୌକା ଆଉ ଛକା , କ୍ୟାରମ ଖେଳା ଆଉ କ୍ଲବ ଘର ପକ୍କା । ଦେଖିହୁଏ ଗାଁ ଝିଅ ବୋହୁଙ୍କ ଗଜଗମନୀ ଚାଲି , ପ୍ରେମିକାର ଆଖିଠାର ଆଉ ବୁଲାବିକାଳିର ଝୀଲମିଲ ମାଳି । ଅଫିସରେ ବସିବସି , ବସଠାରୁ ଖାଉଥାଏ ଗାଳି , ଭଲ ଥିଲା ଗାଁମୁଣ୍ଡ ଆମ୍ବତୋଟା ଟୋକା ମେଳି । ମନେପଡେ ଆଜି ଜେଜୀର ଆରିସା , ଚକୁଳି ଆଉ ଛୁଞ୍ଚିପତ୍ର ପିଠା , ପୋଡ଼ପିଠା , ବୁଢା ଚକୁଳି , ସିଝାମଣ୍ଡା ଆଉ ଗଇଁଠା । ଏ କଂକ୍ରିଟର ଜଙ୍ଗଲରେ କାହିଁ ସେ ଭଲ ପାଇବା , ଯଦୁ ନନା ବାଡ଼ି ବରକୋଳି ଆଉ ସୁଧାଅଜା ବାରମଜା । କଞ୍ଚା ଆମ୍ବ , କଇଁଚି କାକୁଡି , ଲୁଣ ଲଙ୍କା ଗୁଣ୍ଡ ସହ ଝିଲିର ଖିଲିଖିଲି ହସ , ଯେତେ ଭାବିଲେ କଣ ହବ , ଏଠି ବଡାପାଓଂ ଆଉ ପୋହା ଖାଇ ବସ । ନମିଳେ ଏଠି ବାବୁଲା ବରା , ଆଉ ନାଥ ଦୋକାନ ଲସି , ଭାବିଭାବି ଦିନ ଗଲା ଅଫିସରେ ବସି ବସି । ଜେଜେଙ୍କ ଲାଠି ଆଉ ନଈ ପହଁରା , କେତେ ଭଲଲାଗେ ଦ୍ୱିପହରେ ଆମ୍ବପରା । ଗାଁରେ , ବାହାଘର ଆଉ ଶୁଦ୍ଧ ଘର ଭୋଜି , ଯିଏ ଖାଇଛି ସେ ହିଁ ଜାଣିଛି । ବାପାଙ୍କ ନାଲିଆଖି ଆଉ ହେଡ ମାଷ୍ଟ୍ରେଙ୍କ ଛାଟ , ଇଲୋ ମୋ ବୋପା , ପରୀକ୍ଷା ଆସିଲେ ସବୁ ନାଟ । ଭାରି ଭଲ ଲାଗେ ଖରା ଦିନ ଛୁଟି , ଦୋଳ , ହୋଲି , ଦଶହରା ଆଉ ଧାନକଟା ଛୁଟି । ଲୋକ କହନ୍ତି ପାଠ ପଢ଼ ବଡ ମଣିଷ ହବୁ , ମୁଁ କହେ ବାପରେ , ଓଡିଶା ପଖାଳ ଆଉ ନ ପାଇବୁ । ପଖାଳ ସାଙ୍ଗେ ବଡ଼ି ଚୁରା , ଚୁନା ମାଛ ଆଉ କୋଶଳା ଶାଗ , କାହିଁ ଗଲା ମୋ ଶୈଶବ , କିଏ ମୋତେ ଖୋଜି ଆଣି ଦେବ ।	1
ଅବସର ଅବସର ପରେ ସମୟ କଟେ ନାହିଁ , ଦିନ , ବାର ଆଦିର ହିସାବ ରହେ ନାହିଁ । ସବୁଦିନ ଛୁଟିଦିନ , ରବିବାର ପରି ମନେ ହୁଏ । ଧିରେ ଧିରେ ପୁର୍ବର କର୍ମ ଚଞ୍ଚଳତା ଚାଲି ଯାଏ , ବସି ବସି ଶରୀରର ବିଭିନ୍ନ ଅଂଗରେ କଳଙ୍କି ଲାଗି ଯାଏ । ମସ୍ତିଷ୍କ କିନ୍ତୁ ଅଧିକ କ୍ରିୟା ଶୀଳ ହୋଇ ଯାଏ , ସାରା ଜୀବନର ‘ ଅନୁଭବ ’ ର ପୁଞ୍ଜିତକ , ବିନା ସୁଧରେ ବହୁଗୁଣିତ ହୋଇ ଯାଏ । ବସି ବସି ଖାଲି ମନେ ପଡେ ବିଗତ ଜୀବନ କଥା , ବିନା କାରଣରେ କେବେ ହସ ଆଉ କେବେ ରାଗ , କେବେ ଅଭିମାନରେ ଭରି ଯାଏ ମନ , ମନ ଖୋଜେ ଲୋକଟିଏ କହିବା ପାଇଁ ମନର କଥା , କିନ୍ତୁ ଲୋକ କାହାନ୍ତି ମନ କଥା ଶୁଣିବା ପାଇଁ ? ସଂସାରରେ ଏବେ ସବୁକିଛି ମିଳିଯିବ , କିନ୍ତୁ ମନର କଥା ଶୁଣିବାକୁ ମିଳିବନି ଲୋକ , ସେ ପୁଣି ଅବସର ପ୍ରାପ୍ତ ଲୋକର କଥା ? ଅବସର ଶରୀରକୁ କରିଥାଏ ଶିଥିଳ , ପୁରୁଣା କଥା ସବୁ ମନକୁ କରେ ଅସ୍ଥିର , ଦେହ ଆଉ ମନ ଧିରେ ଧିରେ – ବିଚିତ୍ର ବିରୋଧାଭାଷରେ ପହଞ୍ଚି ଯାନ୍ତି । ବିଭିନ୍ନ ଅବସ୍ଥା ପରି ଅବସର ମଧ୍ୟ ଏକ ଅବସ୍ଥା , ବିଭିନ୍ନ ଅବସ୍ଥାରେ ଯେମିତି ଚଳି ଆସିଲେ , ଏ ଅବସ୍ଥାକୁ ମଧ୍ୟ ସେମିତି ପାର କରିବାକୁ ହେବ । ଆଶା ଆଉ ଆକାଂକ୍ଷାରୁ ଉର୍ଦ୍ଧ୍ଵରେ ରହି , ଅତୀତ ଆଉ ବର୍ତ୍ତମାନର ପାର୍ଥକ୍ୟକୁ ଭୁଲି , ବର୍ତ୍ତମାନକୁ ଗ୍ରହଣ କରିବାକୁ ହେବ ସାଦରେ , ଦେଇ ନିଜ ଅତୀତ କଥାକୁ କବର , ଭବିଷ୍ୟତର ଭାବନା ମନୁଁ କରି ଦୂର , ବର୍ତ୍ତମାନରେ ମଜ୍ଜି ଯିବା ହିଁ ଶ୍ରେଷ୍ଠ ଅବସର ।	0
କହ ତୁମେ ଜଗନ୍ନାଥ କହ ତୁମେ ଜଗନ୍ନାଥ କି ଅବତାର ନେଲ ପିତାମାତା ଅଗୋଚର କି କୁଳେ ଜନ୍ମିଲ ନାହିଁ ରାମ ଯଶ ଗାଥା ଗାନ କରିବାକୁ ନାହିଁ କୃଷ୍ଣ ରାସ ଲୀଳା ଶୁଣି ତରିବାକୁ ହେଲେ , ଏମିତି ଦେବତା କେଉଁଠି ମିଳନ୍ତା , ଭକ୍ତି କରିବାକୁ । କହ ତୁମେ ଜଗନ୍ନାଥ ନାହିଁ ହସ୍ତ ପଦ ଭକତ ରକ୍ଷା ହେତୁ କେମନ୍ତେ ସମର୍ଥ ଜନ୍ମରୁ କାଲ ବୋଲି ହୋଇଲ ନିର୍ବାକ ସ୍ତବ୍ଧ ଚକିତ ତୁମ ନୟନ ଅପଲକ ହେଲେ , ଏମିତି ଦେବତା କେଉଁଠି ମିଳନ୍ତା , ଦେଖି ଝୁରିବାକୁ । କହ ତୁମେ ଜଗନ୍ନାଥ ବିଳାସେ ମଗନ ଭୁଞ୍ଜିବାର ଲାଗି ଖଞ୍ଜା ଭୋଗ ଛପନ ଶୟନ ନିମନ୍ତେ ସଜା ବଡ଼ ଦେଉଳ ଦାନ ମିଳେ ତୁମ୍ଭେ ସିନା ନଭରେ ଭିକ୍ଷା ଥାଳ ହେଲେ , ଏମିତି ଦେବତା କେଉଁଠି ମିଳନ୍ତା , ଦୁଃଖ ଶୁଣିବାକୁ । କହ ତୁମେ ଜଗନ୍ନାଥ କି ପାପି ଦଣ୍ଡିଲ ଧରା ଉଦ୍ଧାର ହେତୁ କି ଦୈତ୍ୟ ଖଣ୍ଡିଲ ରଥାରୂଢ଼ ହୋଇ ଯୁଦ୍ଧେ ସ୍ଥାପିଲ କି ଧର୍ମ ରଥେ ବସି ଯାତ୍ରା କର ନଥାଇ ସରମ ହେଲେ , ଏମିତି ଦେବତା କେଉଁଠି ମିଳନ୍ତା , ମୁକତି ଦେବାକୁ ।	1
ନାରୀ ସମ୍ମାନ ଦୁରୁଗା ମାଆକୁ ପୂଜିଲେ କି ହେବ ? ନାରିକୁ ନଦେଇ ମାନ ଘରେଘରେ ଯେଉଁ ମାଆ ଓ ଭଉଣି କରି ତାଙ୍କ ଅପମାନ ଯୁଗେଯୁଗେ ନାରୀ ଉପେକ୍ଷିତ ଅଛି ଧରା ପୁରୁଷ ପ୍ରଧାନ ସତ୍ୟ ଯୁଗରେ ଲକ୍ଷ୍ମୀ ମାଆ ମଧ୍ୟ ସହିଛନ୍ତି କେତେ ତାନ ଅହଲ୍ୟା ପରିକା ସତୀ ନାରୀ ହୋଇ ପଥରେ ହେଲେ ପାଷାଣ ତ୍ରେତୟା ଯୁଗରେ ଗର୍ଭବତୀ ମାତା ସିତାଙ୍କୁ ଛାଡ଼ିଲେ ବନ ଦ୍ୱାପର ଯୁଗରେ କୁରୁସଭା ତଳେ ଅତ୍ୟାଚାରୀ ଦୁଃଶାସନ ଦୌପଦୀଙ୍କୁ କଲା ନିଃବସ୍ତ୍ର ପ୍ରଚେଷ୍ଟା ବସିଥିଲେ ଭୀଷ୍ମ ଦ୍ରୋଣ ନାରୀ ସର୍ବଂସହା ନାରୀ ଜନ୍ମଦାତ୍ରୀ ନାରୀର ସୃଷ୍ଟି ଏ ସ୍ରଷ୍ଟା ସଭିଏଁ କୁହନ୍ତି ମାଟି ମା ’ ସମ୍ମାନ ଅନ୍ତରରେ ନାହିଁ ନିଷ୍ଠା ସାମାଜିକ ପ୍ରାଣୀ ମଣିଷ ଏକାଳେ କରୁଛି କିଭଳି କାଣ୍ଡ ? ପୁଅ ସମ୍ମୁଖରେ ମାଆର ଇଜ୍ଜତ ଲୁଟି କରନ୍ତି ଉଦଣ୍ଡ ମୁହଁ କଳା କରି ଦୁଇଜଣ ଭେଣ୍ଡା ଏମିତି ଦେଲେ କଷଣ ଜନମ ନଳିରେ ବେଣ୍ଡ ପୁରାଇଲେ ବିଧବା ହାରିଲେ ପ୍ରାଣ ଏହିପରି ଏକ ନାରୀ ଗରଭରୁ ସେମାନେ ଜନମି ଥିଲେ ? ଦୟା ମାୟା ଭୁଲି ଏପରି ନିଷ୍ଠୁର କିପରି ଦୁହେଁ ହୋଇଲେ ? ଯେଉଁ ସହଯୋଗୀ ବାହାରେ ଜଗିଲେ ସରଗୁ କି ଥିଲେ ଖସି ? ଚାରିହେଁ ଚାରିକି ପଶୁ ହୋଇଗଲେ ଭୁଲିକି ମାଆ ମାଉସି ରଜ ସଜବାଜ ଦିନ ଆସିଥିଲା ଭାବିଥିଲା ନିରିମାଖି ଗରିବ ବିଧବା ରଜ ବି ପାଳିବ ପୁଅର ମୁହଁକୁ ଦେଖି ଇଜ୍ଜତ ସଂଗରେ ଜୀବନ ବି ନେଲେ ପୁରୁଷ ବେଶେ ଭେଡ଼ିଆ ସାରା ରାଇଜରେ ଉଦାସ ଖେଳିଲା ସଂବାଦ ରଚିଲେ ନୂଆ ଲଜ୍ଜ୍ୟାକର କଥା ଏପରି ଆଗରୁ ଘଟିତ ନଥିଲା କେବେ ବିଧବା ଆତ୍ମାର ସଦ୍‌ଗତି ହେଉ ପ୍ରାଥନା କର ସରବେ ସରକାର ନିତି ନୂଆ କରି ଗଢ଼ୁ ଶିଘ୍ର କରି ସମାଧାନ ଉପଯୁକ୍ତ ଦଣ୍ଡ ସଅଳ ଦେଇକି ନାରୀର ରଖ ସମ୍ମାନ	0
ଜଳଯୁଦ୍ଧର ଆହ୍ୱାନ ମହାନଦୀ ଆଉ ଚିର ସ୍ରୋତା ନାହିଁ ବଇରି ହେଲା ରମଣ ଓଡ଼ିଶା ବାସିଏ କି ପାପ କରିଲେ ପଶୁ ପାଉନି ତିରଣ ବରଷ ବରଷ ନେତାଏ ଶୋଇଲେ ବ୍ୟାରେଜ ହେଲା ନିର୍ମାଣ ବାହାଘର ବେଳେ ରୋଇକି କୋଢ଼ିଲେ ଫଳିବ କି ବାଇଗଣ ? ( ୧ ) ସବୁ ନେତା ମିଶି ମୁରୁଖ ବନାନ୍ତି କଞ୍ଚା ମିଛର ଭାଷଣ କୁମ୍ଭୀର ନେଲାଣି ମଝି ଦରିଆକୁ ଏବେ କରନ୍ତି ବାରଣ ? ଜୀବନ ରେଖାଟି ଶୁଖିଯିବ ସତେ ଲାଗେ ଯେମିତି ସପନ ଜଳ ସଂକଟରୁ କିଏ ଉଦ୍ଧାରିବ ? ହେବ ସଂକଟ ମୋଚନ ( ୨ ) କାହାକୁ କହିବା ନିଜ ସୁନା ଭେଣ୍ଡି ଆପଣା କଲା କରମ ରାଇଜର କଥା କିଏ ବା ଭାବୁଛି ? ବାହାଷ୍ପଟରେ ନିପୁଣ ଜାତୀୟ ସ୍ତରର ଜଳ କମିଶନ ଉଡ଼େ ବିମାନୁ ବିମାନ ଛତିଶଗଡ଼କୁ ଅନୁମତି ବେଳେ ଓଡ଼ିଶା ନାହିଁ ସ୍ମରଣ ( ୩ ) ସୁଜ୍ଞାନୀ ସଭ୍ୟଙ୍କ କାଜୁଖିଆ ମୁଣ୍ଡ ଅଣଦେଖାର କାରଣ ? ପାଣି ବିନା ତଳମୁଣ୍ଡ ରାଇଜର ଚାଷୀ କି କରେ କୀର୍ତନ ? ଭାଗଚାଷୀ ଆତ୍ମହତ୍ୟା ଥମୁନାହିଁ କୃଷକ ହାରେ ପରାଣ ଅଣମୌସୁମି ତ ଅଧାସନ ରହେ କା ’ ପାଖେ ଯିବେ ଶରଣ ( ୪ ) ଇନ୍ଦ୍ର ବେଳେ ବେଳେ ରୁଷି ଯାଉଛନ୍ତି ବର୍ଷା ନକରି ପ୍ରେରଣ ଏକାଧିକ ବନ୍ଧ ବନ୍ଧା ସରିଲାଣି କି ଲାଭ ପୂଜି ବରୁଣ ? ରାଇଜରେ କୃଷି କର୍ମ ବୁଢ଼ିଯିବ ଚାଷୀଙ୍କ ଯୋଗ ମରଣ ମହାନଦୀ ଗର୍ଭ ବାଲିଚର ହେଲେ ଲୋକେ ଚାଲିବେ ଦାଦନ ( ୫ ) ଧୋବ ଧାବଳିଆ ବାବୁଏ ରହିବେ କୁଆଡ଼ୁ ପାଇ ଭୋଜନ ? ପଡ଼ୋଶୀ ରାଜ୍ୟକୁ ହାତ ପତାଇଲେ କିଏ ବା ଦେବ ସମ୍ମାନ ? ଓଡ଼ିଆ ଗରୀବ ବୋଲି କହୁଥିଲେ ବଞ୍ଚିଥିଲା ସ୍ୱାଭିମାନ ପାଣି ଯଦି ଆମେ ମାଗିକି ପିଇବା ଦ୍ଧିକ ଓଡ଼ିଆ ଜୀବନ ( ୬ ) ବେଜେଡ଼ି ବିଜେପି କଂଗ୍ରେସ ସଭିଏଁ ଦଳସ୍ୱାର୍ଥ କର ଶୂନ ଲୋକଙ୍କ ଭରଣ ପୋଷଣ ନହେଲେ ଘରେ କରିବ ଭଜନ ସମୁହ ଦଶାକୁ ପ୍ରଥମେ ବିଚାର ରାଜ୍ୟ ହିତେ ଦିଅ ମନ ଏପରି ତୋରଣେ ବରଣ ହେବାକୁ ଯଦି ଅଛି ସଦା ମନ ( ୭ ) ରାଜନିତି ଛାଡ଼ି ରାଜ୍ୟ କଥା ଭାବ ଦିଲ୍ଲୀରେ ହେଉ ଜ୍ୱଳନ ଝଗଡ଼ା ଝାଟିରେ ମାତି ମାତି ଖାଲି ପ୍ରଗତି କରୁଛ ନ୍ୟୁନ ଅହି ନକୂଳର ସମ୍ପର୍କ ଭୁଲିଯା ’ କେନ୍ଦ୍ରରେ ହେଉ କମ୍ପନ ସର୍ବଦଳ ନେତା ମିଳି ମିଶି କର ଜଳଯୁଦ୍ଧର ଆହ୍ୱାନ ( ୮ )	0
ଅଜବ ଜନ୍ତୁ ମଣିଷଠି ଜନ୍ତୁପଣ ଯେତେଯେତେ ବୃଦ୍ଧିପାଇ ଚାଲିଛି ; ଜନପଦରେ ଜନ୍ତୁଙ୍କର ସଂଖ୍ୟାରେ ସେତେସେତେ ଅବନତି ହେଉଛି ! ନିଜକୁ ଜନ୍ତୁମାନଙ୍କର ଅଧିପତି ବୋଲି ପ୍ରମାଣିତ କରିବା ପାଇଁ ; ଜନ୍ତୁମାନଙ୍କୁ ଖତମ କରିବା ସହ ତାଙ୍କର ଘରଦ୍ୱାର ବି ରଖିନାଇଁ ! ! ସେଥିପାଇଁ ଯଦି ବର୍ତ୍ତିଯାଇଥିବା ଗଧିଆ କି ବିଲୁଆଟେ ପଶି ଆସୁଛି ; ସନ୍ଦେହୀ ମଣିଷର ଆଖିକୁ ସିଏ ଭୟଙ୍କର ଓ ଅଜବ ଅଜବ ଦିଶୁଛି ! ଏବେ ଅନ୍ୟର ରକ୍ତ ପିଇବା ଯେହେତୁ ମଣିଷର ପ୍ରଧାନ କାମ ; ଅନ୍ୟକେହି ସେହିକାମ କଲେ ପଚାରୁଚି କିଏ ୟେ କଣ ତା ନାମ ! ! ସତକଥା ହେଲା ଏଇ ଅଜବ ଜନ୍ତୁଟି ହେଉଛି ମଣିଷ ନିଜେ ; ମେଣ୍ଢ‍ାପରି ମୁଣ୍ଡଟି ତାଆର ଟାଣ , ରୋଗୀଦେହ ଘାସ ସହ କଲିଜା ଖୋଜେ ! ଦେଖିଲା ଲୋକେ କୁହନ୍ତି ଶରୀର ତା ଏକଦମ୍ କଙ୍ଗାରୁ ପରି ; ବାପାମାଆ ଛାଡି ଯେଣୁ ଡିଏଁ ସିଏ କୋଳରେ ପିଲାଛୁଆ ଧରି ! ! କେବେ ସିଏ କୁକୁର ପରି ଧାଏଁ କେବେ ବିଲେଇ ପରି ମ୍ୟାଉଁମ୍ୟାଉଁ ; ଏତେ ସୁନ୍ଦର ଅଭିନୟ ମଣିଷ ଛଡା କିଏ ବା କରିପାରିବ ଆଉ ! ନୂଆଫୁଆ ମିଛକଥା ଏବେ ସବୁ ମଣିଷ ଗୋଟେ ଗୋଟେ ଅଜବ ଜନ୍ତୁ ; ମିଳିନି କି ମିଳିବନି ବନ ବିଭାଗ ଓ ମିଡିଆବାଲାଏ ତାକୁ ଯେତେ ବି ଖୋଜନ୍ତୁ !	0
ନାରୀର ଭାଗ୍ୟ କେରାଏ ଦୁବପରି ଚେନାଏ ବିଶ୍ୱାସ ନେଇ କଅଁଳ ଛନଛନ ହୋଇ ବଦଳୁଚି ନାରୀର ଭାଗ୍ୟ । ମୁଠାଏ ଆଶା , ଆଉ ସମର୍ପିତ କର୍ତ୍ତବ୍ୟ ପରାୟଣତାର ମନ୍ମୟ ମୁହୂର୍ତ୍ତ ସବୁ ଏବେ… . ଖେଦି ଯାଉଛନ୍ତି ପ୍ରଭାତଫେରୀ ସୈନିକପରି ସଂସାରର ଚୈାହଦୀରୁ ସମାଜର ପ୍ରତ୍ୟେକ ଅନାହୁତ ଗଳିଉପଗଳିର ବାସ୍ନାମୟ , ବିମୁଗ୍ଧ ମହମହ ମାଟିଉପରେ । ପ୍ରତିପଦାର କ୍ଷୟୀଷ୍ନୁ ଚନ୍ଦ୍ରମା ଧିରେଧିରେ ବିଛୁରିତ କଲାପରି ଆକାଶର ବିସ୍ତ୍ରୁତ ଛାତିରେ ତା ’ ର… ଶୀତଳ ଜୋସ୍ନାର ପଦପଲ୍ଲବ , ପ୍ରେତ୍ୟେକ ବ୍ୟକ୍ତିର ହ୍ରୁଦୟରେ ମନରେ , ଭାବନାରେ ସେ ବିରାଜମାନ ଦେବୀଟିଏ ପରି । ଦପ୍ ଦପ୍ ସ୍ନିଗ୍ଧ ଆଲୋକରେ ଆଲୋକିତ ହେଉଚି ଅନ୍ଧଗଳିର ଅନ୍ଧକାର ଅନ୍ଧାରି ମନର ବାତାୟନ ଆଉ… ଅମନଯୋଗି ମଣିଷର ଅଂହଙ୍କାର , ଦର୍ପସବୁ । ନାରୀ ନଗଣ୍ୟ ନୁହେଁ ସେ ସର୍ବଦା ନମସ୍ୟ , ସର୍ବସଂହା ମା ରୂପରେ , ପତ୍ନୀ ରୂପରେ କନ୍ୟା ରୂପରେ , ବାନ୍ଧବୀ ରୂପରେ ଏସବୁ ସ୍ଵୀକାର କରେ ସମାଜ , ସଂସାର ତା ’ କୁ ମାନିବାକୁ ବାଧ୍ୟକରେ ଦେବୀରୂପି ନାରୀର ସଂସ୍କାର ଦେବୀରୂପି ନାରୀର ସଂସ୍କାର ।	1
ଦୁଇଟି ଛୋଟ କବିତା । । ବର୍ଷା । । ବର୍ଷା ଆସେ , ରିମ୍ ଝିମ୍ ପାଉଁଜୀ ପିନ୍ଧି ଯେମିତି ସତେ କି ନାୟିକା ମୋର ପ୍ରେମ କବିତା ’ ର । । ବର୍ଷା ବରଷେ ଝର୍ ଝର୍ ଝରଣାର ତାନରେ ଯେମିତି ସତେ କି ପ୍ରେମିକାର ଆଶ୍ଳେଷ ବାହୁ ବନ୍ଧନରେ । । । । ନଈ । । ନଈଟା ’ କେମିତି ଯେ ଶୁଖିଯାଇଥିଲା ଖରାମାଡରେ ଝୁରିଝୁରି ଶ୍ରାବଣକୁ । । ଏବେ ଶ୍ରାବଣ ଢାଳି ଦେଉଛି ଏତେ ପରଶ ତା ’ ଦେହରେ ଯେ ଉଛୁଳି ପଡିଛି ସେ କୂଳ ଲଙ୍ଗିବାକୁ । ।	1
ମୃତ୍ୟୁର ଉପସ୍ଥିତି ଜୀବନ ବାକ୍ୟର ପୂର୍ଣଛେଦ ନିରନ୍ତର ସ୍ୱପ୍ନ ଦେଖି ଥକି ପଡିଥିବା ଆଖିଦୁଇର ବିଶ୍ରାମାଗାର , ନିଶୁନ୍ ବେଳାର ଶଯ୍ୟା ତ୍ୟାଗ ଅଂହକାରର ସୂର୍ଯ୍ୟାସ୍ତ ପାପ , ପୂଣ୍ୟ ଭଲ , ମନ୍ଦର ଦୃଶ୍ୟ ଆଢ଼ୁଆଳରୁ ଅନେକ ଦୂର ସବୁ ସମ୍ଭାବନାର ଶେଷ ସବୁ ଇଚ୍ଛାର ନିଃଶେଷ ପରିତାପର ପରିସମାପ୍ତି ସମ୍ପଦ ଆଉ ସମ୍ପର୍କରୁ ମୁକ୍ତି ଯୁକ୍ତି ଆଉ ଉକ୍ତିରୁ ବିରତି ଫିକା ଜହ୍ନ ଫିକା ମନ ଫିକା ସବୁ ସକାଳ , ସଞ ରାତି , ସ୍ମୃତି ଆଉ ପ୍ରୀତି ହେଇ ! ଦେଖ ଦେଖ … ମୃତ୍ୟୁର ଉପସ୍ଥିତି ।	1
ଶାମୁକାର ବେଦନା ସାଗର ବେଳାର ଶାମୁକା ଟିଏ ମୁଁ ଅତୀତ ଭୁଲି ପାରୁନି ଏ ବାଲୁକା ପରେ ସ୍ମୃତିର ମନ୍ଦିରେ । ନିଜକୁ ଖୋଜି ପାରୁନି । । । କେତେ ଯତନରେ ସାଇତି ଥିଲି ମୁଁ ଗୋଟିଏ ବୋଲି ମୁକୁତା କେଜାଣି କେଉଁଠି ଝରି ଗଲା ପୁଣି ବୁଝିଲାନି ମନ ବ୍ୟଥା ସମୟ ଢେଉ ଯେ ପ୍ରତାରଣା କଲା ମନ କଥା ବୁଝିଲାନି । । ଏ ବାଲୁକା ପରେ ସ୍ମୃତିର ମନ୍ଦିରେ ନିଜକୁ ଖୋଜି ପାରୁନି ( ଘୋଷା ) ମୁକୁତା ବିନା ମୁଁ ଦୁନିଆରେ ଖାଲି ଅପବାଦ ମୁଁ ଲଭିଛି ଜାଣି ମୁଁ ପାରୁନି କେଜାଣି କେଉଁଠି କେମିତି ଭୁଲ କରିଛି ଜାଣିଛି ଦୁନିଆ ମୁକୁତା ବିହୁନେ ଶାମୁକା ବଞ୍ଚି ପାରେନି । । ଏ ବାଲୁକା ତିରେ ସ୍ମୃତିର ମନ୍ଦିରେ ନିଜକୁ ଖୋଜି ପାରୁନି ନିଜକୁ ଖୋଜି ପାରୁନି । । । । । ।	0
ଏମିତି କାହାର । ଏମିତି କାହାର ବହପ ଅଛି ? ଯେ ଦୂର କରି ଦେଇପାରେ ନୃଶଂସତା ପୋଛି ଦେଇପାରେ ଧର୍ଷିତା , ଅପହୃତା ଆଉ ବଳାତ୍କାରିତାର ଆଖିରୁ ତତଲା ଲୁହର ଧାର ଅଭୟ ଦେଇପାରେ ଶୋଷିତ , ଲାଞ୍ଛିତ ଆଉ ନିର୍ଯାତିତଙ୍କ ଅସହାୟତାକୁ , ପ୍ରଶମିତ କରିଦେଇପାରେ ହିଂସା , ପ୍ରତିହିଂସା ଆଉ ଅପରାଧ ପ୍ରବଣତାକୁ । ପହିଲି ବର୍ଷାରେ ପଲ୍ଲବିତ ହେଲା ପରି ଗଛବୃଚ୍ଛ ମନ - ପ୍ରାଣ - ହୃଦୟରେ ଖେଳାଇ ଦେଇପାରେ ସ୍ନେହ - ପ୍ରେମ - ସମ୍ପ୍ରୀତି ଆଉ ମାବିକତାର ସମ୍ମୋହନୀ ମନ୍ତ୍ର ଦସ୍ୟୁ ରତ୍ନାକରକୁ ବାଲ୍ମୀକି ମୂର୍ଖ କାଳିଦାସକୁ ପଣ୍ଡିତ ଶ୍ରେଷ୍ଠ , କରିଦେଇ ପାରିବାର ଏମିତି କାହାର ବହପ ଅଛି ? ମୋ ହୃଦୟର ଛାତିର ପଞ୍ଜରା ଚିରି ବାରବାର ଗୋଟିଏ ଉତ୍ତର ହିଁ ବାହାରୁ ଥାଏ କବିତାର . . . କେବଳ ସେହି କବିତାର . . . କିଏ ପଢୁ ବା ନ ପଢୁ କିଏ ବୁଝୁ ବା ନ ବୁଝୁ ମନ୍ତ୍ର ପରି କବିତାକୁ ଜପାମାଳି କରି ଉତ୍‌ଫଣ ଅହଂକାରର ପ୍ରଳୟ ମଧ୍ୟକୁ ନିର୍ଭୟରେ ଡେଇଁ ପଡ଼ିବାର ବହପ ଏମିତି କାହାର ଅଛି ? କାହାର . . . ଆଉ କାହାର . . . ?	0
ତିନୋଟି କବିତା ଚେର : - ମାଟି ତଳେ ମାଟିକୁ କାମୁଡ଼ି ଭିଡ଼ି କରେ କାବୁ ଭିତରେ ଭିତରେ ବଢ଼ି ଶୋଷେ ଜଳ ସବୁ । ଝଡ଼ : - ଦିଗ୍ ବିଦିଗେ ବାଆ ବହେ ଅଣଚାସ ଖର ଗଛ ଭାଙ୍ଗେ , ପତ୍ର ଝଡ଼େ ଉପୁଡ଼େ ଝଡ଼ରେ ମାଟି ତାଡ଼ି ଚେର । ସକାଳ : - ଆରେ ସକାଳ ଏଠି ରଖ ପାଦ ତୋ ପାଦ ସ୍ପର୍ଶରେ ଲିଭିଯାଉ ସବୁ ପାପ ସବୁ ଅହଂକାର । କଢ଼ିଟିଏ ଫୁଟୁ - ମନର କନ୍ଦିରୁ ସହଜ ହୋଇଯାଉ ହୃଦୟର ସ୍ପନ୍ଦନ ଫୁଲଫୁଟୁ ଡାଳରେ ଡେମ୍ଫରେ ମାଟି ପାଇଁ ଆକାଶରୁ ବର୍ଷା ବୁନ୍ଦା ଝରୁ ।	1
ସରଳ ବା ଜଟିଳ ମନଟା ସବୁବେଳେ ଚାହେଁ ସରଳ ହୋଇଯିବ , ବିଦ୍ରୋହୀ ହେବନି ସିଧା ଭାବେ ସବୁ ସମସ୍ୟାର ସମାଧାନ କରିବ , ହେଲେ . . . ଅଲକ୍ଷ୍ୟରେ କେବେ , ବିଦ୍ରୋହୀ ହୋଇ ସାରିଥାଏ ତା ’ ଜାଣିପାରେ ନାହିଁ । ମଣିଷ ମନଟା କ ’ ଣ ସତରେ ସବୁବେଳେ ଆକାଂକ୍ଷିତ ସ୍ୱପ୍ନର ଡୋରରେ ବନ୍ଧା ନ ହେଲେ , ଯେମିତି ତା ’ ର ସ୍ଥିତି ନାହିଁ ପ୍ରତିକ୍ଷଣେ ଚିନ୍ତାରେ ବ୍ୟତିବ୍ୟସ୍ତ ହସିବାକୁ ଯେମିତି ସମୟ ହିଁ ନାହିଁ । କେବେ କେବେ ଉତ୍ସର୍ଗୀକୃତ ହୋଇଯାଏ ଅନ୍ୟ ଲାଗି , ଭୁଲିଯାଏ ନିଜ ଦୁଃଖ ଅନ୍ୟକୁ ହସାଇବାର ପ୍ରଚେଷ୍ଟାରେ ପିଇଯାଏ ଦୁନିଆଁର ଯେତେ ଦୁଃଖ ଆଉ ଅପବାଦ . . . ହେଲେ , କେବେ ଅଲକ୍ଷ୍ୟରେ ନିଜ କଥା ଭାବି ଦେଲେ ସେ ନ ଚାହିଁଲେ ବି , ହୋଇଯାଇଥାଏ ଅନ୍ୟ ଲାଗି , ଅଲୋଡ଼ା , ଅଖୋଜାଟିଏ , ଆଖି ମେଲି ଚାହିଁ ଦେଲେ , ଏ ଦୁନିଆଁଟା ତା ’ ଲାଗି ଏକ ଅଭେଦ୍ୟ ପ୍ରାଚୀର ବନିଯାଏ । ଆଘାତ ପାଇ , ରକ୍ତାକ୍ତ ଶରୀରକୁ ବଞ୍ଚାଇବା ପାଇଁ ଯଦି ସେଇଠି ସିଏ ପ୍ରାର୍ଥନା କରେ ତେବେ ସିଏ ହୁଏ , ବିଦ୍ରୋହୀ ବିଦ୍ରୁପିତ . . . ଲାଞ୍ଛିତ ! ଶେଷରେ . . . ବଞ୍ଚିବା ଲାଗି ତ ଆନ୍ଦୋଳନ ନିହାତି ଆବଶ୍ୟକ , ଏଇଠି କିଏ ତେବେ ସମାଧାନ କରିବ ଏଇ ମୋ ପ୍ରଶ୍ନର ଯେ ମନର ସ୍ଥିତିଟା ସରଳ ନା ଜଟିଳ ଏକ ଅଜବ ପ୍ରଶ୍ନବାଚୀ ଇଏ ମୋ ମନର !	0
ଘଡ଼ି ପୃଥିବୀର ସବୁ ଘଡ଼ିକି ଠିକ୍‌ଠାକ୍ ଚାଲେ । କେହି ନା କେହି ଆସି ଅପେକ୍ଷା କରେ ପ୍ରତୀକ୍ଷାଗାରେ ଚିଠିର ନୀଳ ଅକ୍ଷର ଲିଭିଯାଏ ଆଖିର ଲୁହରେ । ପ୍ରତୀକ୍ଷାର ବେଳ ମନେହୁଏ ଧୁ , ଧୁ ଖରାବେଳ ସବୁଜ ବନ , ଝରଝର ଝରଣା ବଦଳିଯାଏ ନିଥର ମରୁ ଭାସିଯାଏ ଭଲ ପାଇବାର ଗୋଲାପି ଅକ୍ଷର । କଣ୍ଢେଇ ଖେଳ ସେମିତି ଚାଲିଥାଏ ଗାଁ ଦାଣ୍ଡରେ ଫେରି ଦେଖେ କିଶୋରୀଟି ଆଡ଼ ଚାହାଁଣୀରେ - ସବାରୀ ଭିତରେ ତା ’ ଜାଗାଟି କେବେ ବି ଖାଲି ତ ପଡ଼ିନି ଅନ୍ୟ କେତେଜଣ ଗଢୁଛନ୍ତି କଣ୍ଢେଇ ସଂସାର କିଶୋରୀଟି ଭାବେ ପୃଥିବୀର କେତକ ଘଡ଼ି ସଠିକ୍ ଚାଲନ୍ତି ଠିକ୍ ତା ’ ର ବୟସ ସାଥିରେ ।	1
ତୁମେ ଦେଇନାହିଁ ବୋଲି କେମିତି କହିବି ଭରିଅଛ ମୋର ଜୀବନ ପାତ୍ର ତୁମ ପ୍ରେମ ଫଲ୍‌ଗୁ ପ୍ରବାହିତ ହୋଇ ଭିଜେଇ ଦିଏ ମୋ ହୃଦୟ ଗାତ୍ର ପ୍ରିୟତମ ମୋର ତୁମ ପ୍ରେମ ବିନା ସଂସାରେ ଆଉ କିଛି ତ ନାହିଁ ଜୀବନ ମୋର ଖାଲି ତୁମେମୟ ତୁମକୁ ଭୁଲିଲେ ଜୀବନ କାହିଁ !	1
ଭିଟାମାଟି ଖୁସି କ ’ ଣ କିଣିହୁଏ ଲକ୍ଷେ କି କୋଟିଏ ଦେଇ ନା ଦୁଃଖକୁ ଭୁଲେଇ ହୁଏ ହସର ଫଗୁରେ ରଙ୍ଗେଇ ଦିନ କେତେ ଗଲେ ରଙ୍ଗ ଛାଡ଼ିଗଲେ ଗୁମୁରି ହୁଏ ଅନ୍ତରରେ ପୁଣି ସେଇ ଦୁଃଖ ପୁଣି ସେଇ କୋହ ତା ’ ର ଯେବେ ମନେପଡ଼େ ଅତୀତର ମିଠା ଖଟା ମୁହୂର୍ତ୍ତ ସବୁ ମନରେ ଶିହରଣ ଆସେ ବେଦନାର ସୂତାଖିଅଟେ ଆସ୍ତେ ଆସ୍ତେ ଜଞ୍ଜୀର ହୋଇ ତାକୁ ବନ୍ଦୀ କରିଦିଏ ଭୁଲି ପାରେନି ସେ , ଭୁଲାଇ ପାରେନି ସେ ଭୋକର ତାଡ଼ନାରେ ପରିସ୍ଥିତିର ଯାତନାରେ ଭିଟାମାଟି ଛାଡ଼ି ସେ ଆସିଛି ଯେ ଆସିଛି ବିଦେଶରେ ଥାଇବି ଢେର ଲଢ଼ିଛି ସେ ନିଜ ମାଟିର ଗୌରବ ପାଇଁ ହେଲେ ବି ସବୁବେଳେ ତାକୁ କାହିଁକି ଲାଗେ ଯେ ଭିଟାମାଟିରୁ ଦୂରେଇ ସେ କେବଳ ସ୍ମୃତିରେ ବଞ୍ଚି ରହିଛି ଆଞ୍ଜୁଳାଏ ଶୂନ୍ୟତା ନେଇ ।	0
ଅନ୍ଧାର ଘୁଡୁଘୁଡ଼ି ଅମାବାସ୍ୟା ପରେ ପରେ ଶୀତୁଆ ସନ୍ଧ୍ୟାରେ ନିଦ ଯେବେ ବେକ ଚିପି ଧରେ କହେ , ମୋ କୋଳରେ ମୁଣ୍ଡ ଥାପିଦେ ଯାଇ ମୁକ୍ତି ଦେବି , ବାପା ଆଦୌ ବୁଝନ୍ତିନି ସେ କଥା । ମୋତେ ଗରମ ବିଛଣାରୁ ଟେକି ଆଣି କିଟିକିଟିଆ ଅନ୍ଧାରକୁ ଆଙ୍ଗୁଳି ଦେଖେଇ କହନ୍ତି “ ଖାଇଦେ , ନ ହେଲେ ଠିକ୍ ଅଧା ରାତିରେ ଅନ୍ଧାର ଘୁଡୁଘୁଡ଼ି ଆସିବ ତୋ ଖାଲି ପେଟରେ ଲାତ ମାରିବ । ” ଭୟରେ ଶିହରି ଉଠି ପାଟି ଖୋଲେ ଗିନାରେ ରୁଟି କ୍ଷୀର ବତୁରି ଛେନା ପରି ହେଇଥାଏ ଡିବି ଆଲୁଅରେ ମା ’ ର ମୁହଁ ଦିଶେ କେଉଁଠି ଥାଏ ଚିଲ ପରି ମାଡ଼ି ଆସି ବାପାଙ୍କ ହାତକୁ ବଢ଼େଇ ଦିଏ ଆଉ ଖଣ୍ଡେ ରୁଟି ମୁଁ ଭାବେ ମା ’ ବି ଡରୁଛି ଅନ୍ଧାର ଘୁଡୁଘୁଡ଼ିକୁ । ମୁଁ ଜାଣେ ମୁଁ ନ ଖାଇଲେ ଆମ ବୁଢ଼ୀ କୁକୁରଟା ଖାଇବ ଯିଏ ରାତିରେ ଭୁକୁଛି ମୋ ପାଇଁ , ଅନ୍ଧାର ଘୁଡୁଘୁଡ଼ି କି ଡରାଉଛି । ଆଜି ଯଦି ବାପା ଠିକ୍ ସେଦିନ ରାତି ପରି ରୁଟି ଖଣ୍ଡେ ଆଣି ମୋ ଭୋକିଲା ପେଟରେ ଦେବା ପାଇଁ କହନ୍ତେ ମୁଁ କିନ୍ତୁ ଛୁଅଁନ୍ତିନି , ଅପେକ୍ଷା କରନ୍ତି ନିଶବ୍ଦ ରାତି ପର୍ଯ୍ୟନ୍ତ , କୁକୁରକୁ ଗାଳି ଦିଅନ୍ତି କୁହନ୍ତି ତୁ ଉଁଟିଏ ବି ହେବୁନି ଅନ୍ଧାର ଘୁଡୁଘୁଡ଼ି ଆସୁ । ତାକୁ ଆଜି ପଚାରିବି ତୁ କ ’ ଣ ଜାଣିନୁ ଆଜିର ରାତିରେ କେତେ ଯେ ଶିଶୁ ଦାନ ମୁଠେ ନ ପାଇ ଶୋଇଛନ୍ତି ? ପାଣି ଟିକେ ବି ଦେଇନି ତା ’ ମା ’ ତା ’ ଶୁଖିଲା ତଣ୍ଟିରେ । ତୁ କ ’ ଣ ଦେଖିନୁ ଦିନରେ ମା ’ ଶିଶୁ ବିକେ ଦାନା ଗଣ୍ଡେ ପାଇଁ । ଚାଲ ଥରେ ମୋ ସାଙ୍ଗରେ ଦେଖି ଆସିବୁ ସେମାନେ କେମିତି ପେଟର ଯନ୍ତ୍ରଣାରୁ ମୁକ୍ତି ପାଇଁ ତତେ ଖୋଜୁଛନ୍ତି । ଏ ରୁଟି ମୁଁ ସେମାନଙ୍କୁ ଦେବି ମୁଁ ଥରେ ସେମାନଙ୍କ ଲୁହ ମୋ ହାତରେ ପୋଛିବି ।	0
ଚା ’ ମୋ ପାଶେ ଯେବେ ଆସୁ ତୁ ସଖୀ ! ନିବିଡ଼େ ତୋତେ ନିଏ ମୁଁ ଟେକି ଚୁମଇ ତୋର ବଦନ ସୁଖେ ଅଧର ସୁଖ ଫୁଟେ ମୋ ମୁଖେ ଉଷ୍ମ ତୋର ପରଶ ପାଇ ଶିଥିଳପଣ ଯାଏ ମୋ କାହିଁ ତୃପ୍ତ ହୁଏ ଶରୀର ମନ ତୁ ମୋର ସତେ ଜୀବନ ଧନ ନାହିଁ କେ ଆନ ତୋ ଠାରୁ ବଳି ତୋ ସଙ୍ଗ ସୁଖ ପାରେନି କଳି ଥିଲେ ତୁ ପାଶେ ଅପାର ସୁଖ ଘୁଞ୍ଚାଇ ଦେଉ ସକଳ ଦୁଃଖ ବାହାରେ ଅବା ଘରେ ମୁଁ ଥାଏ ବନ୍ଧୁବାସେ କି ପ୍ରବାସେ ଯାଏ ତୋ ’ ଠାରେ ମୋର ମତି ଥରକୁ ଥର ଲୋଡ଼େ ମୁଁ ତୋତେ ତୋ ବିନା ନାହିଁ ଗତି ନ ମିଳିଲେ ତୁ ଝୁରଇ କେତେ ତୁ ମୋର ପ୍ରିୟ ଅତି ! !	1
ମୋ ଗାଁ ସହରଟା ଶୋଇପଡ଼େ ଯେବେ ମୋ ଗାଁ ମନେ ପଡ଼େ ବିଲବଣ ଆମ୍ୱତୋଟା ନୀଳ କଇଁ ଉତ୍ତାଳ ଲହରୀ କୁଆଁରୀ ଫସଲ ବିଧି ବିଞ୍ଚିଦିଏ ମୋ ମନରେ ବିଚିତ୍ର କାଉଁରୀ ତାଳ ବଣ ସରହଦରେ ଜହ୍ନ ଧାଡ଼ି ଧାଡ଼ି ଗୁଆ ଗଛ ମୋ ଗାଁର ଅଭିସାର ପ୍ରୀତିର ପାର୍ବଣ ଝର ସ୍ନେହ ଶିକୁଳିରେ ବନ୍ଧା ଆଞ୍ଜୁଳାଏ ସ୍ମୃତିର ସ୍ୱାକ୍ଷର ମୋ ଗାଁର ମୁକୁଳା ଛାତିରେ ମୋ ଦୁଃଖର ନିରୀହ ନଦୀଟେ ଆକସ୍ମାତ୍ ଲୁଚିଯାଏ ମମତାର ଫଗୁ ମୁଠେ ମୋ ଦେହରେ ବୋଳି ହୋଇଯାଏ ମୋ ଗାଁ ପ୍ରଶାନ୍ତିର କଳସୀରେ ସଞ୍ଜିବନୀ ଜଳ ଢାଳିଦିଏ ଅମୃତ ମଣୋହୀ ହୁଏ ସୁନାଫୁଲ ରୂପାଫୁଲର ନଅରେ ସରଗର ପରୀଟିଏ ମତେ ଖାଲି ବାଟବଣା କରେ ଇପ୍ସିତ ମୁହୂର୍ତ୍ତ ସବୁ ମତେ ଆସି ଛୁଇଁଯାଏ ପରିତୃପ୍ତ ନୀଳାଭ ଋତୁର ସ୍ୱପ୍ନ ସବୁ ଦେଇଯାଏ ମୁଁ ହୁଏ ଉନ୍ମୁକ୍ତା ଶାନ୍ତା ସୁଚିସ୍ମିତା ପରିଚିତ ଜହ୍ନ ଆଲୁଅରେ ଲେଖିଯାଏ ମନର କବିତା ପୁଣି ଥରେ ଇଚ୍ଛା ହୁଏ ଦେଖିବାକୁ ପୁରନ୍ତା ନଦୀର ଢେଉ ଆଶ୍ୱିନର ରୂପା ଥାଳି ଜହ୍ନ ମାର୍ଗଶିର ସକାଳର ଗୁରୁବାର ଚିତା ସୋରିଷ ଫୁଲର ହସ ନଈପଠା ଉଠାଣିର ସରୁଚଲା ରାସ୍ତା ଇଚ୍ଛାହୁଏ ଭିଜିବାକୁ ଫଗୁଣର ଅବିର ଜଳରେ ଗାଁ ମେଲଣରେ ଶୁଭ ଟିକେ ମନାସିଯିବାକୁ ଗ୍ରାମଦେବତୀର ନିରୋଳ ବେଢ଼ାରେ ଆଜି ଏଠି ଏତେ ଦୂରେ ମୋ ଗାଁର ଅକ୍ଷାଂଶ ଦ୍ରାଘିମା ଚିହ୍ନିବାକୁ ଭାରି କଷ୍ଟ ଭାରି ଅପହଞ୍ଚ ସେ ଗାଁର ରାସ୍ତା ଖୋଜିବାକୁ ସମୟ ମିଳେନା ସେ ଗାଁର ଚିତ୍ରିତ ଋତୁକୁ ସହରରେ କୋଳାହଳ ମୋ ଗାଁର ମାନଚିତ୍ର ଲୁଚେ ମୁଁ ଏକାକୀ ପଣ୍ୟ ଦ୍ରବ୍ୟ ପରି ମୋ ନିଜକୁ ବିକ୍ରି କରେ ସହରର ବାର୍ ଆଲୁଅରେ ।	1
ମୋ ଗାଁ ସେଇ ମୋର ଛୋଟ ଗାଁ ଅତି ଆପଣାର , ମୋ ଅଝଟ ପଣିଆର ଅବୁଝା ପଣର ଆଉ ମୋର ପିଲାଦିନର ଚପଳାମି ସବୁ ଆପଣାର କରିନେଇଥିବା ସ୍ନେହବୋଳା ଗାଁ . . . ଯେଉଁ ଗାଁରେ ଝରଣାଟି ବହିଯାଏ , ମୋ ମାଆର ସରୁଧଡ଼ି ଲୁଗାଟିଏ ପରି କାଚକେନ୍ଦୁ ଜଳସାଥେ , ସରୁବାଲି କାଶତଣ୍ଡୀ ଫୁଲ । ତା ’ ସାଥେ ପୁନେଇଁ ଜହ୍ନ କି ଅମୂଲ ମୂଲ , ରଜଦୋଳୀ , ଦୋଳର ମେଲଣ ଶାଗୁଆ ଧାନର କ୍ଷେତ ମନୋରମ ଅତୀବ ସୁନ୍ଦର , ମନଖୋଲା ଗୀତ ଗାଏ କଇଁଫୁଲିଆ ଭାତ ପାଇଁ ଚଷା ପୁଅ ନାଚୁଥାଏ ସଜାଇ ସେ ସୁଖର ସମ୍ଭାର । ସେଇ ମୋର ଗାଁ ଦାଣ୍ଡ ମୂକ ସାଖି ଗୋଧୂଳି ଖେଳର ଯେତେ ବେଶି ଧୂଳି ହୁଏ ଆଟୋପ କରେନି ମାଆ ପଣତରେ ପୋଛି ଦିଏ ବୁକୁରେ ତା ’ ତୋଳି ନିଏ ପୁଣି ଅଜସ୍ର ଚୁମ୍ୱନରେ , ଭରିଦିଏ ଦେହ ମନ ପ୍ରାଣ । ସେଇତ ମୋ ଗାଁ , ମୋ ମାଆ , ପ୍ରାଣ ଠାରୁ ପ୍ରିୟତମ ମୋର ଧନୀ କି ଦରିଦ୍ର ଯା ’ ର ନଥାଏ ବାଛବିଚାର ନିହାତି ଗରିବଟିଏ ସୁଖ ବାଣ୍ଟି ଚାଲୁଥାଏ ପ୍ରୀତିପୂର୍ଣ୍ଣ କଥା କହି କହି ସମସ୍ତଙ୍କ ମନ କିଣିନିଏ ସମସ୍ତଙ୍କୁ ଆପଣାର କରିନିଏ ସବୁଦିନ ପାଇଁ ସେଇ ମୋ ଗାଁ ମାଟିକୁ କରେ ସହସ୍ର ପ୍ରଣାମ ।	1
ଭୋକ କେଉଁଠୁ ଆସିଛି କେଜାଣି ଜ୍ଜ୍ୱଳନ୍ତ ଅଗ୍ନିପିଣ୍ଡରେ ଦଗ୍ଧିଭୂତ ପାଉଁଶରୁ ବାରମ୍ୱାର ଜୀବନ୍ୟାସ । ଆଖିରୁ ପ୍ରଲମ୍ୱିତ ଅସୁମାରୀ ତାରା ବ୍ୟାପି ସ୍ୱପ୍ନର ଆକାଶରୁ ପାହାଡ଼ର ଏ ଜଙ୍ଗଲ ବେଶ ଗ୍ରହରୁ ନକ୍ଷତ୍ର ସଞ୍ଚରିଯାଇଚି ଇନ୍ଦ୍ରଜାଲ , ଏ ଭୋକ । ଛାତି , ପେଟ , ମୁଣ୍ଡ ସାରା ଅବୟବକୁ ଗ୍ରାସ କରିଛି ଏହି ଅଦୃଶ୍ୟ ଶୋଷ ଅଣଚାଶ ପବନର ବାହାପରି ଲମ୍ୱାଇଚି ଲମ୍ୱାହାତ ଜରାୟୁରୁ ଜୁଇଯାଏ ସ୍ୱପ୍ନରୁ ବାସ୍ତବ ଯାଏ ଅଶେଷ ଏ ଭୋକର ସମାବେଶ । ନିଶ୍ୱାସର ତତଲା ଭୋକରେ ଶୋଷିନିଏ ସବୁ କମ୍ପନ ସ୍ୱପ୍ନସବୁ ଏକାକାର ହୁଏ ବିନ୍ଦୁଏ ଆଲିଙ୍ଗନରେ ଶୁଖିଯାଏ ମୁହୂର୍ତ୍ତାଏ କାମନା ଥମିଯାଏ ଭୋକଶୋଷର ଆତ୍ମାହୂତି ଆମେରିକାର ପଦେ ଆଶ୍ୱାସନାରେ । ସନ୍ତ୍ରାସବାଦ ହେଉକି ମାଓବାଦୀ କି କଉ ଛଦ୍ମବେଶର ଶିରୋନାମାରେ ଲୁଚକାଳି ଖେଳୁଥାଏ ଆଖିନିଆଁ ଓଠ ଚାଟୁଥାଏ ଜିହ୍ୱା ମଣିଷ ରକ୍ତପାଇଁ । ବୋମାର ପେଟ ଫାଟିଯାଏ ପ୍ରସ୍ତରିଯାଏ ସାଇତିବାକୁ ସବୁ ଭଗ୍ନାବଶେଷ ସବୁ ଆକାଶି ମନମାନେ ହଠାତ୍ ମାଟିମୁହାଁ ହେଇ ଯାଆନ୍ତି ତ ଉଡ଼ନ୍ତା ସ୍ୱପ୍ନମାନେ ଥମକିନା ହୋଇଯାଆନ୍ତି ମାଟି ମୁହାଁ ଶ୍ମଶାନ ବୈରାଗ୍ୟରେ ଶୁଖିଯାଏ ମୁନ୍ଦେ ଶୋଷ , ଗୁଣ୍ଡାଏ ଭୋକ । ଭୋକ ବୁଲୁଥାଏ ସ୍ୱପ୍ନର ମାହୋଲରେ ତ ଭିଜୁଥାଏ ଆଖି ଆକାଶରେ ଦାଣ୍ଡିଆ ମାରୁଥାଏ ଶିରା ପ୍ରଶିରାରେ ରକ୍ତର କଣିକା ଅଣୁକଣିକାରେ ହଁ ! ଭୋକ ଆଉ କିଏ କି ? ମନର ଅନ୍ୟନାମ ଭୋକ ଦେହର ଡାକ ନାଁ ଶୋଷ ।	0
ଆମ ଗାଁର ଚିତ୍ର ଆମ ଗାଁ ଦୀନା ଗୋସାଇଁ ଏବେ ଆଉ ନଇଁ ନଇଁ କାଟୁ ନାହିଁ ଧାନ ଦି ’ ଟଙ୍କିଆ ଚାଉଳ ମିଳିବା ଦିନୁ ଛାଡ଼ି ଦେଲାଣି ଧାନଚାଷ । ଦୀନା ଦାଦିପୁଅ ରଘୁ ଫେରି ଆସିଲାଣି ସୁରଟ୍‌ରୁ ପଞ୍ଚାୟତ ଅଫିସରୁ ଜବ୍‌କାର୍ଡ ଧରି ଦିନସାରା ବ୍ୟସ୍ତ ତାସ୍ ଖେଳରେ । ଖାଦ୍ୟ ପାଇଁ କାମ ଯୋଜନାରେ ଯେଉଁ ଗଡ଼ିଆ ଖୋଳା ହେଲା ପୋତା ହେଲା କିଛିଦିନ ପରେ ମଦ ଓ ବ୍ରୟଲର ଖାଇ ଜାଲି ଦସ୍ତଖତ ମାରିଲେ ଗାଁ ଲୋକ । ନୂଆ ନିଶ ଗଜୁରା ଟୋକାସବୁ ଏବେ ଠିକାଦାର ନଈବନ୍ଧରେ ବାଲି ଗାଁ ଦାଣ୍ଡରେ ଧୂଳିଢ଼ାଳି ସମସ୍ତେ ମାଲାମାଲ । ଗାଁ କେବିନ୍‌ରେ ଏକତ୍ର ମିଳୁଛି ମଦ ଓ ମହାପ୍ରସାଦ କଣ୍ଡୋମ ଓ କୋକାକୋଲା ବ୍ଲୁ ସିଡ଼ି ଓ ବକ୍ଷୋଜ ବିକାଶ ତୈଳ ଦିନରେ ଭାଙ୍ଗ ରାତିରେ ରଙ୍ଗ ଆନନ୍ଦେ ଏକବାର ହରିବୋଲ । ଆମ ସାଇ ସନ୍ତୋଷ ବି . ପି . ଏଲ୍ . ଜାତିରେ ଗଲାନି ରମା ବୋଉ ପାଇଲାନି ଇନ୍ଦିରା ଆବାସ ବାର୍ଦ୍ଧକ୍ୟ ଭତ୍ତା ରମା ମଉସାଙ୍କର ଅଟକିଛି ଅଧାବାଟରେ ଏମାନେ ନିରୀହ ନା ବିରୋଧୀ ଦଳର ଲୋକ । ସ୍ୱାମୀ ନ ଥିବା ଘର ପିଣ୍ଡାରେ କଳାଷଣ୍ଢର ଖୁରା ଧଳାଚୂନ ଦିଆ କାନ୍ଥରେ ରାତିରେ କିଏ ବୋଲି ଦିଏ ଆଲକାତରା । ଏଇ ମୋ ଗାଁ ଭୂଗୋଳ , ପୋଥି , ପତରେ ତା ’ ର ନ ଥାଉ ନାଁ ।	0
ଅଟକି ଗଲି ରତନା ଘରେ ଝୁପୁରୁ ଝୁପୁରୁ ବରଷା ଝରେ ବାଦଲ ଛାତି ଚିରି । ପୂବେଇ କୋଣୁ ଶୀତଳ ବାଆ ବହୁଛି ଶିରି ଶିରି । । ଛିଟିକା ମାରି ପିଣ୍ଡାଟା ସାରା ଗଲାଣି ଭିଜି ଭିଜି । ବାତ ଉହାଡ଼େ ଡିବିରି ଥାଇ ଜଳୁଛି ମିଞ୍ଜି ମିଞ୍ଜି ମିଞ୍ଜି । । ଝପର ଫେଡ଼ି ବରଷା ଧାର ପଡୁଛି ଟିପି ଟିପି । ଠେକି କାଞ୍ଚୁଲା ରଖୁଛି ଝିଅ ପାଦକୁ ଚିପି ଚିପି । । ରୋଗରେ ପଡ଼ି ପିତେଇ ଆଈ ହେଉଛି ଶୁକୁ ଶୁକୁ । ପୁରାଣ ପଢ଼େ ରତନା ଦାଦା ଛାତିଟା ଦୁକୁ ଦୁକୁ । । ଭାରିଜା ତା ’ ର ମାଛି ଅନ୍ଧାରେ ପରିବା କାଟିକୁଟି । ରଖିଲା ଯତ୍ନେ ସୋରିଷ ରାଗ ବେଶର ବାଟିବୁଟି । । ଧରାଏ ନିଆଁ ତାରି ବୋହୂ ଚୂଲିକି ଫୁଙ୍କି ଫୁଙ୍କି । ଚୂଲି ମୁଣ୍ଡରେ ବସିଛି ସନା ଆଣ୍ଠୁ ଯାକି ଯୁକି । । ଚାଷ କ୍ଷେତରୁ ଆସିଲା ବନା ଓଦାରେ ସରସର । ଉଛୁର ଲାଗି ହୋଇଲେ ଅଜା ରାଗରେ ଗରଗର । । ଜାକିଲା କଫ କାଶିଲେ ଆଈ ହୋଇଲେ ଧଇଁ ସଇଁ । ବରଷା ପଡ଼ି ଉଠିଲା ନାତି କାନ୍ଦିଲା କଇଁ କଇଁ । । ବେଙ୍ଗ ଦି ’ ଟା ଘର ମଝିରେ ଡେଇଁଲେ ଫୁକୁ ଫୁକୁ । ନ କାନ୍ଦି ନାତି ଧରିବ ତାକୁ ଚାଲିଲା ଠୁକୁ ଠୁକୁ । । ଧୂଆଁ ନ ମାନି ଗୁଡ଼ାଏ ମଶା ହୁଅନ୍ତି ଭଣ ଭଣ । ଅରାଇ କରେ ପକାଇ ଚଟ ବସିଲେ ଜଣ ଜଣ । । ରସ ଥାଳିରେ ହୋଇଲା ଭାତ ତିଅଣ ବଢ଼ା ବଢ଼ି । ଶୁଖୁଆ ପାଇଁ ଲାଗିଲା ଅଜା ନାତିର ଛଡ଼ାଛଡ଼ି । । ଏତିକି ବେଳେ ଦେଖିଲି ବର୍ଷା ଗଲାଣି ଛାଡ଼ି ଛୁଡ଼ି । ଉଠିଲି ମୁହିଁ ଯିବାକୁ ଅଖା ଉପରୁ ଝାଡ଼ିଝୁଡ଼ି । ।	1
ତୁମ ପାଇଁ ତୁମକୁ ଦେଖିଲେ ମିଠା ଅନୁଭବ ହୃଦୟରେ ମୋର ଖେଳୁଛି ଦେହେ ମନେ ମୋର ଅଦିନେ ଫଗୁଣ ଲୁଚି ଲୁଚି ଛୁଇଁ ଯାଉଛି । ( ୦ ) କେମିତି କହିବି ଏବେ ଏବେ ଖାଲି ସବୁକିଛି ଭଲ ଲାଗୁଛି ନିଦାଘରେ ଯେବେ ଅଦିନ ବରଷା ଦେହକୁ ଶୀତଳ କରୁଛି ( ୧ ) ଫୁଲକୁ ଦେଖିଲେ ରଙ୍ଗର ଅବିର ମନେ ମୋର ବୋଳି ହେଉଛି ତୁମକୁ ଛୁଇଁଲେ ଚାଆଉଁ କିନା ମତେ ସପନ ପରିକା ଲାଗୁଛି ( ୨ ) କେବେ କେଉଁଦିନ ଦେଖା ହୋଇଥିଲା ଦିନବାର ମନେ ପଡୁନି ଅଚାନକ ତୁମ ଉପସ୍ଥିତି ଦେଖି କିଛି ବି ମୁଁ ଭାବିପାରୁନି ( ୩ ) ପଚାରି ପାରୁନି ତୁମ ପରିଚୟ ପରିଚୟ କେବେ ହୋଇନି ତୁମେ ବା କାହିଁକି ଜାଣିବ ଏକଥା ତୁମକୁ ତ କେବେ ଲୋଡ଼ିନି ( ୪ ) ଦିଆନିଆର ଏ ଦୁନିଆଁ ଭିତରେ ଏକଥା କେ କାହିଁ ଖୋଜିବ ଖୋଜିବା ପାଇବା ଭିତରେ ଜୀବନ କେତେବେଳେ ଝଡ଼ି ପଡ଼ିବ ( ୫ )	1
ପରିସ୍ଥିତି ଯେଉଁଠି ସଳଖି ଠିଆ ହୋଇପାରିବାର ଦମ୍ଭ ଖୋଜୁଥିଲି ସେଇଟା ଥିଲା ଚୋରାବାଲି ! ଧରିବାର ପାରୁପଣ ଖେଳୁଥିଲା ଲୁଚକାଳି ରାତି ଶେଷରେ ଫେରିଗଲା ସ୍ୱପ୍ନ ସବୁ ସହ , ଆଉ ମିଛ ସବୁକୁ ସାଇତି ରଖୁଥିଲି ସତ ପରି ସେଇଟା ଥିଲା ଯାହା ମରିଚିକା ! ସମୟ ସହ ବାଜିଧରି ଆଗକୁ ଡେଇଁବାର ଇଚ୍ଛା ସବୁ ଧରିବି ନ ଧରିପାରିବାର ବ୍ୟବଧାନରେ ଅସଜଡ଼ା ସମୀକରଣ ସେଇଟା ଥିଲା କିନ୍ତୁ ଦିଗ୍‌ବଳୟ !	0
ଭାଗ୍ୟର ଭାଗୀଦାର ନିହାତି ମାମୁଲି ଲାଗୁଥିବା ସମ୍ପର୍କଟି ନିଦା ଓ ରକ୍ତମିଶା ହୋଇଗଲା ପରେ ବିନିଦ୍ର ବିଶ୍ୱାସ ଛାଇ ହୋଇଥାଏ ଜଣା ନଥିଲା । ସମ୍ପର୍କର ସବୁ ମାଟି ଓଦା ହେଲା ଲୁହରେ ଲହୁରେ ବୀଜରୁ ବୃକ୍ଷ ହୋଇ କେନା ମେଲିଲା ମେଲିଗଲା ଡାଳପତ୍ର କଢ଼ଫୁଲ ସ୍ନେହ ମମତାର ରାଶିରାଶି ଫଳ ବି । ମୋର ବୋଲି କିଛି ସତ୍ତା ନଥିଲା ଆମର ଆମର ମିଠା ସ୍ୱର ଶୁଭୁଥିଲା ଧୀରେ ଧୀରେ ସାରସ୍ୱତ ଶାଶ୍ୱତ ପ୍ରେମର ମାୟାରେ ନିଜସ୍ୱ ସ୍ଥିତି ହଜିଗଲା । ହଜିଗଲେ ପବନରେ ମିଶିଗଲେ କଥା କବିତାରେ ଗଢ଼ି ନେଲେ ହୃଦୟରେ ଅଭୁଲା ସିମ୍ଫୋନି ଗହନ ନିଦରେ ଥିଲା ବେଳେ ଅବିଶ୍ୱାସ ପ୍ରତାରଣା ପରି କିଛି ମନ୍ଦ ମନ୍ଦ ବିଷ ବିଞ୍ଚୁଥିଲା । ଭାଗ୍ୟ ଭୋଗ୍ୟ ଭାବନାକୁ ଉତ୍ସର୍ଗୀ ଦେଲା ପରେ ଶେଷହୀନ ଶୋଷରେ କଟାଳ ବଢ଼ିଲା , କେଉଁଦିନୁ ଚାବିଦିଆ ସିନ୍ଦୁକରୁ ଧୀରେ ସବୁ ହଜି ଯାଉଥିଲା । ପାଟି ଫିଟିଲାନି ଭାଙ୍ଗିଯିବ , ସମ୍ପର୍କର ବନ୍ଧ ସହି ହେଲାନି ଅସତ୍ୟ କଉଶଳୀ ଶୋଷ । ଶେଷ ନ ଥାଏ ଶୋଷର ଜଣାଥିଲା ବେଳେ ସାଥୀ ହୋଇ ଚାଲିବାର ପରିପୂର୍ଣ୍ଣ ନଈଟେ ରଖିଲା , ମତି ପ୍ରାୟେ ବଞ୍ଚିବାର ସୁଖ କାକୁସ୍ତ ପରାସ୍ତ ହେଲା କେଉଁଦିନ ? ଅସହାୟ ପିଲାଟିଏ ପରି ମୋ ପଣତେ ମୁହଁ ଗେଞ୍ଜି ଚୁପ୍‌ଚାପ୍ ସବୁ ସହିନେଲା ।	0
ତୁମେ ସେଇନା ତୁମେ ସେଇନା , ଆକାଶଠୁ ବଡ଼ ତୁମ ନା ଶ୍ରଦ୍ଧା ଭଲ ପାଇବା କେବେ ତମ ଭୁଲି ହୁଏନା ତୁମେ ସେଇନା । । ପକେଟ୍‌ରେ ରଖୁଥିବା ବିସ୍କୁଟ୍ , ପାଟିରେ ଖାଉଥିବା ପାନ ସାତ ପ୍ରାଣୀ କୁଟୁମ୍ୱ ଭିତରେ ତୁମର ନା ଫେରିବ ସାହାରା ଦେବ ଆହାର ତୁମ ଅପେକ୍ଷାରେ କି ! ଆନନ୍ଦ କି ଉଲ୍ଲାସ ଖେଳିଯାଏ ମୁଖରିତ । ତୁମେ ସେଇନା । । ଦେଖିଛି ତୁମ ଭିତରେ ଆମ ପ୍ରତି ତୁମ ଭଲ ପାଇବା ତୁମ ମହାନ୍ , ତୁମେ ଆମର ଭଗବାନ୍ ! ହଠାତ୍ ସୂର୍ଯ୍ୟଙ୍କୁ ରାହୁ ଗ୍ରାସ କଲା ପରି ଚନ୍ଦ୍ରୋଦୟ ରାତ୍ରର ସେଇ ସମୟ ଓଃ . . . ! ତୁମେ ସେଇନା । । ନିଦ୍ରା ଦେବୀର ଆବାହନରେ , ସବୁଦିନ ପାଇଁ ଶୋଇଗଲ ଓଃ କି ଦୁଃସମୟ ସନ୍ଧ୍ୟା ଆସରର ସେଇ ଦୃଶ୍ୟ ଏବେ ବି ମନେ ପଡ଼ିଯାଏ । ଏବେ ବି ତୁମ କଥା ମନେ ଭାଳି ହୁଏ । ତୁମେ ସେଇନା । । ମୁଁ ଦେଖିଛି ତୁମେ ଶୋଇଥିଲ ସତ କିନ୍ତୁ ଖୁସିରେ ନୁହେଁ , ତୁମ ପାଟିରେ , ତୁମ ଆଖିରେ ତୁମ ସ୍ମୃତି କୋଷରେ ଗୋଟିଏ ଚିନ୍ତା ଭାଳି ହୁଏ ସ୍ତ୍ରୀ , ଝିଅ , ଜ୍ୱାଇଁ , ନାତି , ନାତୁଣୀ , ପୁଅର ଭବିଷ୍ୟତ ତୁମେ ସେଇନା । । ତୁମେ ରହିଛ , ରହିଥିବ ହୃଦୟର ସ୍ପନ୍ଦନରେ ରହିଛି ତୁମର ପ୍ରାଣ ଶରୀରର ପ୍ରତିଟି ଅଣୁ କଣିକାରେ କେତେଦୂର , କେଉଁଠି କୁହୁନି ଭିତରେ ତୁମେ ଆଜି ମୁଁ ପାଉନି ତୁମକୁ ପାଇବାର ଇଚ୍ଛାମତ । ତୁମେ ସେଇନା । । ଅପେକ୍ଷା କରିଛି , ନିଶ୍ଚେ ମୁଁ ଜନ୍ମିବି ତୁମ କୋଳେ ତୁମ ବିନା ଲାଗେ ପ୍ରତିଟି ମୁହୂର୍ତ୍ତ ବିଷମୟ ମରି , ମରି ବଞ୍ଚିବାର ବାଧ୍ୟ ବାଧ୍ୟକତାର ତୁମର ପ୍ରତିଟି ବଚନ , ପ୍ରତିଟି ମୁହୂର୍ତ୍ତ ଆମ ପାଇ ଅଭୂଲା । ତୁମେ ସେଇନା । ।	1
କାଠର ହୃଦୟ ଦେଖି ପାରୁନକି ମୁଁ ତୁମକୁ ପ୍ରେମ କରୁଛି ଭାଙ୍ଗିଦିଅନି ହୃଦୟକୁ ଦୁଇଖଣ୍ଡ କରି ଏହା କରିବାଟା କଷ୍ଟ ନୁହେଁ କିଛି କାରଣ ହୃଦୟଟା କାଠରତ ନୁହେଁ ମୋର । ଯଦି ତୁମେ ବିଦାୟ ତ କୁହ ଜାଣେ ମୁଁ , ଆଖିରୁ ମୋ ଲୁହ ଝରିଯିବ ହୁଏତ ମରି ଯାଇପାରେ କାରଣ ମୋର ହୃଦୟଟା କାଠର ତ ନୁହେଁ ମୋ ପ୍ରେମରେ କେଉଁ ଆଉ ତାର ନାହିଁ ପ୍ରଥମରୁ ତୁମେ ଏକମାତ୍ର । ପ୍ରେମ କର ମୋତେ , ଭଲ ପାଅ ମୋତେ ନିଜ ଭଳି ବହୁତ ଭଲ ପାଅ ମୋତେ କାରଣ ମୁଁ କାଠର ଗଢ଼ା ତ ନୁହେଁ ହୃଦୟଟା କାଠର ତ ନୁହେଁ ମୋର ।	0
ମା ତୋ ଆଖିରେ ଦୁନିଆ ଆଖିରେ ମାଟି କଣ୍ଢେଇ ମୁଁ ମା ତୋ ଆଖିରେ କିଶ ? ସରଗର ପରୀ ତୁହି ଅପସରୀ ଆଜି ସଜୁ ମୋ ଝିଅ ବେଶ । । ଅବଳା ଦୁର୍ବଳା କହେ ଯେ ଦୁନିଆ ମା ତୁ କି ଚିନ୍ତୁ ସମାନ ଶକ୍ତି ସ୍ଵରୂପୀଣୀ , ଦୁର୍ଗତି ନାସିନୀ ତୁ ମୋ ପାଇଁ ଦେବୀ ସମାନ । । ବିନା ଆଶାରରେ ରହି ନ ପାରିବ ଦୁନିଆ କରେ ତୁଛାର ସ୍ଵୟାଂସହା ତୁହି , ଦୁହିତା ତୁହି ଲୋ ତୋ ଠାରେ ଶକ୍ତି ଅପାର । । ଝିଅ ପରଧନ କହି ନାକ ଟେକେ ସମାଜ ଆଖିରେ ହିନ କନ୍ୟା ରତ୍ନ ତୁହି ଜୀବନର ଆଶା ତୁ ମୋ ଜୀବ ଜୀବନ । । ଏତେ ଶ୍ରଦ୍ଧା ଯଦି ଅଛି ମାନେ ମା କି ପାଇଁ ଅନ୍ତରେ ନାଶୁଛୁ ମୋତେ ? ତୋର ହତ୍ୟାରିଣୀ ନୁହେଁ ତୋର ମା ଏ କଥା ଯିବୁ ପରତେ , ଏ କଥା ଯିବୁ ପରତେ । ।	1
ଚାହିଁ ବସିଥିବି ଜନମ ଜନମ ସାଙ୍ଗସାଥି କହୁଛନ୍ତି , ମୁଁ ଖାଲି ଚୁପ୍‌ଚାପ୍ ରହୁଛି । କାହାକୁ କହିବି ତମ ବିରହେ , କେତେ ଛଟପଟ ହଉଛି । । କୋଇଲିର ମଧୁର ସ୍ଵର , ସପନେ ହଜେଇ ଦଉଛି । କାଉ ର କା କା ରାବ , ତମେ ଆସିବ ଆସିବ କହୁଛି । । କଥା ରଖି ଆଜି ତମେ , ମୋ ପାଖକୁ ଆସି୍ଲ । ଫଉଜି ଷ୍ଟାଇଲ୍ ମାରି , ମୋ ମନକୁ ଜିତିଲ । । ସୀମାନ୍ତରେ ଚାକିରି , ତମ ସମୟର ଅଭାବ । ଅବିଳମ୍ବେ ବାହାହେଲ , ଭୋଜି ଭାତ ପରବ । । ସପନ ମୋ ସତହେଲା , ହେଲି ତମ ଘରଣି । ହୃଦୟର ରାଜାହେଲ ଟେକି ମୋର ଓଢଣୀ । । ଛୁଟିତମ ସରିଗଲା କର୍ମକ୍ଷେତ୍ରେ ପଥିକ । ଛାତିରେ ପଥର ରଖି , ଦେଇଥିଲି ତିଳକ । । କାଲି ରାତିସାରା ଶୋଇନାହିଁ , ଦେଖି ଦୁଖ ସପନ । କାଉ କା କା ରାବ ଆଜି ଛିଂକାଉଛି ମନ । । ଚାରିଆଡେ କହୁଛନ୍ତି , ଛାତି ତାନି ଲଢିଛ । ଉଗ୍ରବାଦୀ ସଙ୍ଗେ ଲଢି , ବିରଗତି ପାଇଛ । । ପାଦତଳୁ ମାଟି ଖସେ , ବଜ୍ରପାତ ମୁଣ୍ଡରେ । କଥା ଦେଇ ଚାଲିଗଲ , ଛାଡିଏକା ସଂସାରେ । । ଦେଶ ପାଇଁ ପ୍ରାଣଦେଇ , କରିଗଲ ଜିବନ ସାର୍ଥକ । କଥାଦେଲି ତମ ପିଲା ହେବ , ତମ ପରି ଦେଶପ୍ରେମୀକ । । ତମସାଥେ କଟିଥିବା , ସେଇ କିଛି କ୍ଷଣ । ମୋ ପାଇଁ ସମ୍ବଳ , ଥିବାଯାଏ ପ୍ରାଣ । । ତମେ ବୀର କଥା ତମ ପ୍ରତିଜ୍ଞା ସମାନ । ତମ ପ୍ରତୀକ୍ଷାରେ ଚାହିଁ ବସିଥିବି ଜନମ ଜନମ । ।	0
ପ୍ରକୃତି ମିତ୍ର ‘ ବୃକ୍ଷ ’ ଉପରେ ତିନୋଟି କବିତା ବୃକ୍ଷଟିଏ ବୃକ୍ଷଟିଏ ମଣିଷଟିଏ ବୃକ୍ଷଟିଏ ମଣିଷ ଠାରୁ ଅଧିକ ସିଏ ବଞ୍ଚିଥାଇ ଯାହା ସବୁ ଲାଭ ଦିଏ ବୃକ୍ଷଟିଏ ମଲାପରେ ବି ଦେଇଯାଏ ସବୁ ଆମରି କାମରେ ଲାଗେ ମଣିଷ ଟିଏ ମଲା ପରେ ପଚିଯାଏ ପରିବେଶକୁ ଦୂଷିତ କରିବା ଛଡା କ ’ ଣ ବା ଆଉ କରେ ? ତେଣୁ ବୃକ୍ଷଟିଏ ମଣିଷ ଠାରୁ ଅଧିକ ସିଏ ବଞ୍ଚିଥିବା ଯେତେଦିନ କରିଥିବା ଏହି ପଣ ଲଗାଇବା ଜୀବନରେ ଅନେକ ବୃକ୍ଷ କିଛି ନ ହେଲେବି ମଲାପରେ ହେବ ଆମ ଜୁଇର କାଠ । ରାସ୍ତା କଡ଼ ଗଛ ରାସ୍ତା କଡରେ ସେ ପୁଣି ଫଳ ଗଛ ଆମ୍ବ ଗଛ , ଜାମୁ ଗଛ , ପଣସ ଗଛ ଆଦି ଏଇଟା ଏବେକାର ରାସ୍ତା ନୁହେଁ କେଉଁ ପୁରୁଣା କାଳିଆ ରାଜା ଅମଳର ରାସ୍ତା ସେତେବେଳେ ରାଜାମାନେ ଭାବୁ ଥିଲେ , ବୁଝୁ ଥିଲେ ପ୍ରଜା ମାନଙ୍କ କଥା ଗଛ ଛାଇ ଦିଏ ଗଛ ଫଳ ଦିଏ ଗଛ ଅମ୍ଳଜାନ ଦିଏ ଗଛ ପରିବେଶକୁ ଉନ୍ନତ କରେ ଗଛ ଅଙ୍ଗାରକାମ୍ଳକୁ ଶୋଷିନେଇ ଆମକୁ ନୂତନ ଜୀବନ ଦିଏ ପରିବେଶକୁ ସତେଜ କରେ ଆଗକାର ରାଜାମାନେ ଗଛ କଥା ବୁଝୁ ଥିଲେ ଗଛ ପାଇଁ ଲୋକ ରଖିଥିଲେ ଲୋକମାନେ ବି ବୁଝୁ ଥିଲେ ଏ ଗଛ ଆମର ଆଉ ଆମ ପାଇଁ । ରାସ୍ତା କଡ଼ ଫଳ ଗଛ ଫଳ ବିଶେଷ ଦିଏ ନାହିଁ କାରଣ ତାହା ସଭିଙ୍କ ଦୃଷ୍ଟିରେ ସବୁ ବେଳେ ରହି ଥାଏ ଲୋକଙ୍କ ଦୃଷ୍ଟିର ଆଢୁଆଳ ନ ହେଲେ ଭଲ ଫଳ ଫଳେ ନାହିଁ । କିନ୍ତୁ ରାସ୍ତା କଡ଼ ଗଛ ଛାଇ ଦିଏ ଗରମ ଦିନରେ ମନ ଖୁସି କରି ଦିଏ ଖରାରେ ବାଟୋଇ ଦଣ୍ଡେ ଅଟକି ଯାଏ । ଗଛ ବଡ଼ ଉପକାରୀ ପୁଣି ରାସ୍ତା କଡ଼ ଗଛ ? ସେ ତ ଜାଗ୍ରତ ପ୍ରହରୀ । ଏବେ ଆମ ସରକାର ରାସ୍ତା କଲେ ପ୍ରଶସ୍ତ ଗଛ ସବୁ କାଟି ଦେଲେ ରାସ୍ତା ତିଆରି ସମୟରେ ତା ପରେ ଆଉ ବଡ଼ ଗଛ ଲଗା ହେଲା ନାହିଁ ଦୁଇ ରାସ୍ତା ମଝିରେ କନିଅର ଗଛ କି କାମରେ ଲାଗିବ ସେ ? ବୁଝିଲୁନି ଆମେ ଓ ଆମ ସରକାର ଗଛ କଲେ ପଦା ରାସ୍ତା ହେଲା ପ୍ରଶସ୍ତ ଦୂରୁ ଦିଶେ ବିସ୍ତୀର୍ଣ୍ଣ ମରୁଭୂମି ପରି ଖରା ଦିନେ ଟିକିଏରେ ବାଟୋଇ ଯାଏ ପଡି ଚେତା ଯାଏ ବୁଡି ଗଛ ଗୋଟାଏ ନାହିଁ । କରୁ ଆମେ ଆଲୋଚନା ଚକ୍ର ପରିବେଶ ଉନ୍ନତି ପାଇଁ ବସି ଏସି ପ୍ରେକ୍ଷାଳୟରେ ଗଛ ଲଗା ହେବ ତା ପୁଣି ଖାଲି ଚିତ୍ରରେ ଆଉ ଜାଗା ଅଛି ଯେ ଗଛଟିଏ ଲାଗିବ ? ? ? ବୃକ୍ଷ ବୃକ୍ଷ ଆମ ଭଗବାନ ବୃକ୍ଷ କୁ କରୁ ଆମେ ପୂଜା ବେଲ , ନିମ୍ବ , ଅଶ୍ୱସ୍ଥ , ବର , ଆମ୍ବ , ପଣସ , ପିଜୁଳି ଏବଂ ଆହୁରି ଅନେକ ସବୁ ଅଟେ ସ୍ୱାସ୍ଥ୍ୟ ପ୍ରଦାୟକ । ଆମ ଦେବତା ଦାରୁ ବ୍ରହ୍ମ ନିମ୍ବ ବୃକ୍ଷରେ ଶରୀର ତାଙ୍କର ତେଣୁ ଥରେ ଜୋଡା ଅଷାଢ଼ରେ ଛାଡ଼ନ୍ତି ସେ ଶରୀର କୋଇଲି ବୈକୁଣ୍ଠ ତାଙ୍କ ଶ୍ମଶାନ ଘର । ସବୁ ବୃକ୍ଷ ଦିନରେ ଛାଡ଼ନ୍ତି ଅମ୍ଳଜାନ ଗ୍ରହଣ କରିଥାନ୍ତି ବିଷାକ୍ତ ଅଙ୍ଗାରକାମ୍ଳ ନିଜେ ବୃକ୍ଷ ପାନ କରେ ବିଷ ଆମକୁ ଦିଏ ଅଶେଷ ଆୟୁଷ ଅମ୍ଳଜାନ ଆମ ପ୍ରାଣବାୟୁ ନେଇ ତାହା ବଢା଼ଉ ଆୟୁ । ଅଶ୍ୱସ୍ଥ ବୃକ୍ଷର ପୂଜା ଆଦି କାଳରୁ ଦିଏ ତାହା ଅମ୍ଳଜାନ ଦିବା - ରାତ୍ରରୁ ପ୍ରତି ଶୁଭ କାର୍ଯ୍ୟରେ ଆମ୍ବ ଡାଳ ଘରେ ଘରେ ବସିଥାଏ କଳସ ଉପର ବରକୋଳି ପତ୍ର ଆଉ ଦୁବ ବ୍ୟବହୃତ ହୁଏ ପୂଜାରେ ସର୍ବ ପ୍ରତି ବୃକ୍ଷ ର ଅନେକ ଗୁଣ ଦିଏ ଆମକୁ ଫୁଲ , ଫଳ ଓ ପ୍ରାଣ । ନ ବୁଝି ନିର୍ବୋଧ ମଣିଷ ନିର୍ବୋଧରେ କାଟି ଚାଲିଛି ବୃକ୍ଷ ବୃକ୍ଷଟିଏ ନଷ୍ଟ କଲେ ଯାହା ନରହତ୍ୟା ଦୋଷ ପରି ତାହା ନରହତ୍ୟା ଦୋଷରୁ ନୁହେଁ ତ ଉଣା ବୁଝିବ ଏ କଥା କେବେ ମଣିଷ କୁ ଜଣା ! ବୁଝୁ ବୁଝୁ ଆଉ କେହିତ ନ ଥିବେ ଏକର ପ୍ରାୟଶ୍ଚିତ ଅନେକେ କରିବେ ବେଳ ଥାଉ ଥାଉ କର ବୃକ୍ଷ ପୂଜା ସୃଷ୍ଟି କର ବୃକ୍ଷ ହହେବା ଯାଏ ଅଜା ବୃକ୍ଷ ହିଁ କେବଳ ଆମ ଜୀବନ ସାଥି ସେବାରେ ତାର ଏ ଜୀବନ ଯାଉ ବିତି ।	1
ଅଧା ଅଧୁରା ସପନକୁ ମୋର ରଖିଦେଲୁ ଅଧା କାହିଁକି ଅଧ ରାତିରେ ମାଗିଥିଲି ଫୁଲ କାହିଁକି ଫୋଡିଲୁ କଣ୍ଟା ତୁ ମୋର ଛାତିରେ । ଚାହିଁଥିଲି ଟିକେ ହସ ମୋ ଓଠରେ କାହିଁକି ଭରିଲୁ ଲୁହ ଖୁସିକୁ ମୋହର ଛଡେଇ ନେଇତୁ ଛାତିରେ ଭରିଲୁ କୋହ । ହଜେଇ ଦେଲୁତୁ ଭାବନା ମୋହର ଭାବିଥିଲିଯା ପ୍ରୀତିରେ ଜୀବନେ ମୋହର ଅଶାନ୍ତି ଭରିତୁ ଋହିଛୁ କେଉଁ ଖୁସିରେ । ପୋଡିଦେଲୁ ମୋର ଭବିଷ୍ୟତ ଆଶା ଦେଲୁ ତୁ ଦୁଃଖ ଜହର କାହିଁକି ପ୍ରିୟାଲୋ ଏମିତି କରିଲୁ କିଦୋଷ ଥିଲା ମୋହର । ଅଧାଗଢା କରି ଜୀବନକୁ ମୋର କାହିଁକି ଜାତନା ଦଲେୁ ସତ ତୁ କହଲୋ ମୋସାଥେ ଖେଳିତୁ କେଉଁ ଲାଭ ପାଇଗଲୁ ।	0
ସରିଗଲା ପରେ କଣ କହି ବହଲାଇ ଥାଆନ୍ତି ସବୁ ରଙ୍ଗ ବୋହିଗଲା ପରେ ! କୋଉ ପ୍ରତିଜ୍ଞା ଆଉ ମାଗିଥାନ୍ତି ସବୁ କଥାକୁ ମୋର ପାଦରେ ଦଳିଦେଲା ପରେ ! ଜୀବନକୁ ଖେଳ ବୋଲି କହିଦେବା ପରେ କଣ ବୁଝାଇଥାନ୍ତି ! ଯୋଡିବା ଭାଙ୍ଗିବା ଭିତରେ ମଣିଷ ଯେବେ ଭାଙ୍ଗିହୁଏ ଅହରହ ମାପିହୁଏ କି ତା ଅବଶପଣକୁ ? ତେବେ ଛାଡିଦିଅ ତାକୁ ତା ରାସ୍ତାରେ . . ଅବା ଜଙ୍ଗଲର ନିର୍ଜନ ଗହଳିରେ । ଦୁଃଖ କି ଅନୁଶୋଚନା କରିବିନି . . ସବୁକିଛି ସରିଗଲା ପରେ । ତୁମ ଜ୍ୱଳନଠୁ ଜଙ୍ଗଲଟା ନିରାପଦ ନିଶ୍ଚେ ! ଶୁଣିଛି - ଆଜିକାଲି ସେଠି ମଣିଷ ରହନ୍ତି ପଶୁଙ୍କ ବେଶରେ . . !	0
ପ୍ରେମିକ ଓ ଶ୍ରମିକ ମୁଣ୍ଡଝାଳ ମାରି ତୁଣ୍ଡରେ ଖଟେ ଯେ ତାକୁ କହୁ ଆମେ ଶ୍ରମିକ ; ତୁଣ୍ଡଝାଳ ବୋଳି ମୁଣ୍ଡରେ ଖଟେ ଯେ ତାକୁ କହୁ ଆମେ ପ୍ରେମିକ ! ଶ୍ରମିକ ଆଉ ପ୍ରେମିକ ଭିତରେ ଅଧିକ କିଛି ଫରକ ନାହିଁ ; ପ୍ରେମିକ ଦିବସ ନଥିବାରୁ ଏହା ଶ୍ରମିକ ଦିବସେ ଦେଉଚି କହି ! ଉଚିତ୍ ପାଉଣା ମିଳେନାଇଁ କିନ୍ତୁ ଦିନରାତି ଖଟେ ଶ୍ରମିକ ଭାଇ ; ପ୍ରେମିକ ବିଚରା ଖଟୁଥାଏ ଏଠି ଓଲଟି ନିଜର ପକେଟୁ ଦେଇ ! ଶ୍ରମିକ ଶୋଷଣେ ସଦା ତତ୍ପର କମ୍ପାନୀ ମାଲିକ , ଠିକାଦାର ; ଯାତନା ଦିଅନ୍ତି ପ୍ରେମିକ ଭାଇକୁ ଘରମାଲିକ , ପିତା ପ୍ରେମିକାର ! ଶ୍ରମିକ ମାରଣ ଅଟନ୍ତି ସଦା କମ୍ପୁଟର ଓ ପ୍ରଯୁକ୍ତି ବିଦ୍ୟା କୈାଶଳ ; କମ୍ପୁଟର ଓ ମୋବାଇଲି ଦ୍ୱାରା ଛଟେଇ ହୁଅନ୍ତି କେତେ ଯେ ପ୍ରେମିକ ବିକଳ ! ସଂଘ ଅଛି ଏଠି ନେତା ବି ଅଛନ୍ତି ଶମିକମାନଙ୍କ ସ୍ୱାର୍ଥ ଓ ଏକତା ପାଇଁ ; ଦୁଖହେଲା ଭାଇ ପ୍ରେମିକ ଏକତା ଆଜିଯାଏଁ କିନ୍ତୁ ସମ୍ଭବ ହୋଇନାଇଁ !	0
ପରୀଟିଏ ସତେ . . . ଫୁଲଠୁ ବି ସେ ଅଧିକ ଫୁଲେଇ ଜହ୍ନଠୁ ବି ସତେ ଅଧିକ ଲାଜେଇ ନଦୀଠୁ ବି ସିଏ ଅଧିକ ଚଞ୍ଚଳ ମେଘଠୁ ବି ସେ ହୁଏ ଅଧିକ ସଜେଇ ସତେ ଯେମିତି ଲାଗେ ସିଏ ପରୀଟିଏ ପରି । । ( ୧ ) କିଛି ଆଶା କିଛି ଭରଷା ସେ ନେଇ ଲକ୍ଷେ ଶ୍ରାବଣରେ ହୋଇ ସେ ସଜେଇ ମୋ ହୃଦୟ ଅଗଣାରେ ଆସି ସେ ଓହ୍ଲେଇ ଦିଏ ସେ ମୋତେ ପ୍ରୀତି ବରଷାରେ ଭିଜେଇ । । ( ୨ ) ରୂପଗୁଣେ ଭରା ରୁପସୀ ଟେ ସେ ତ ଯେତେ ଦେଖିଲେ ବି ବୁଝେନା ଏ ମନ ହାତ ଧରି ତାର ବାଟ ଚାଲିବାକୁ ଦେଖୁଥାଏ ମୁଁ ନୀତି ସପନ । । ( ୩ ) ସାଗର ବି ଜଳେ ତା ନୀଳ ଆଖି ପାଇଁ ଜହ୍ନ ବି କରେ ଇର୍ଷା ମଧୁଝରା ହସରେ ତାର ସୁରୁଜ ଭି ନଇଁଯାଏଁ ନାଚି ଉଠେ ସତେ ବର୍ଷା ଲାଜେଇ ସେ ସତେ ଲାଜକୁଳି ଲତା ଛୁଇଁ ଦେଲେ ଯାଇ ନଇଁ ସତେ ଯେମିତି ସ୍ୱର୍ଗର ପରୀଟିଏ ମୋ ହାତ ପାପୁଲିରେ ଆସିଛି ଓହ୍ଲେଇ । । ( ୪ )	1
ନାରୀ ହେ ମାଆ , ସବୁ କିଛି ଏଇମିତି ହସି ହସି , କେମିତି ସହୁଛ ତୁମେ , ଏତେ ଲାଞ୍ଛନା , ଏତେ ଅପମାନ , ନିରାଦର , ହତାଦର ? କେବେ କି ହୁଏନା ମନ , ଧରି ନେବାକୁ ତୁମର ସେ କରାଳ କାଳିକାର ରୂପ ଅବା ଦୁର୍ଗା , ଦୂର୍ଗତୀ ନାଶିନୀର ଅବତାର ? ହଁ , ତୁମକୁ ତ କେବଳ ସହିବା ର , ନୀରବ ରହିବାର କଳା ଜଣା ଅଛି । ପଣତ କାନିରେ , ସମସ୍ତଙ୍କ ନେତ୍ର ଆଢୁଆଳେ , ଲୁହ ପୋଛି ନେଇ , ସବୁ କିଛି ସହିବାର , ଶପଥ ନେଇଛ ଯେପରି । ଏଠି ମାଗିଲେ ମିଳେନି କିଛି , ମାଆ ଗୋ , କେହି ନୁହେଁ ଏତେ ଦୟାବନ୍ତ , ନାରୀ କୁ ଅବଳା , ଦୁର୍ବାଳର ଖୋଳପା ଭିତରେ ବନ୍ଦି କରି , ଏ ସମାଜ , ଯୁଗେ ଯୁଗେ ନେଇ ଅଛି , ବହୁତ ପରୀକ୍ଷା ତୁମର । ପରିଶେଷେ ‘ ସପ୍ତସତୀ ’ ର ଉପାଧି ଦେଇଛି ଖାଲି , ଦେଇ ନାହିଁ କେବେ କିଛି , ତୁମ ତ୍ୟାଗ ଉପହାର । ନାରୀ ତ ଅବଳା ନୁହେଁ ‘ ଅତି ବଳା ’ ଦୁର୍ବଳା ନୁହେଁ ସେ ‘ ଦୁଇ ଗୁଣ ବଳା ’ ଏ କଥା ଭୁଲୁଛ କିପରି ? ତୁମ ବଳ , କଳ , କୌଶଳର ନମୁନା ଦେଖିଛି , ଦେଖୁଛି , ଦେଖିବ ଏ ଦୁନିଆଁ ସବୁ ଯୁଗେ । କିନ୍ତୁ ଏହି ଦୁଃଖ ମାତ୍ର ଅବଶୋଷ , ତୁମେ ତୁମ ନିଜକୁ ଚିହ୍ନନା । ତୁମେ ପାର୍ବତୀ , କନ୍ୟା , ଜାୟା , ଜନନୀ ପୁଣି , ତୁମେ ଦୁର୍ଗା , ଭବାନୀ , କାତ୍ୟାୟନୀ , ଭଗବତୀ , ପାର୍ବତୀର କୋମଳ ଅବତାରେ ଅଟକି ଯାଅନା ମାଆ , ଭୁଲ ନାହିଁ ତୁମ କତ୍ୟାୟନୀ ଶକ୍ତି । ତୁମେ ଯଦି ତୁମ ନିଜକୁ ଭୂଲିବ , କୁହ , କିଏବା କାହିଁକି ପୋଛି ଦେବ ଲୁହ , ନିରିମିଖି ତୁମ ଦୁଇ ନୟନରୁ ? ହେ ମାତା ମହାଶକ୍ତି ସ୍ୱରୂପିଣୀ ଜାଗିବାକୁ ତୁମକୁ ତ ଅଛି , ମୁଁ ଥରେ ଖାଲି ଜଗାଇ ଦେଲି । ତୁମେ ତୁମ ଶକ୍ତି ଯାଇଛ ଭୂଲି ମନେ ପଡିଯିବ ତୁମ ପରାକ୍ରମ ତୁମେ ଯଦି ଥରେ ଜାଗି ଯିବ ମନେ ପକାଇବାକୁ ଚାହିଁବ ତୁମର ସେ ଦିବ୍ୟ ଅବତାର ।	1
ଓଡ଼ିଶା ନାହିଁରେ ନାହିଁ ଓଡ଼ିଶା ପରି ରାଇଜ କାହିଁ ନାହିଁ ଏଇ ରାଇଜ ମହକ ଯାଏ ସବୁରି ମନ ଛୁଇଁ । ଏଇ ରାଇଜେ ବଡଠାକୁର ବଡ ଦେଉଳେ ଉଭା ମହୋଦଧୀର ଉଦୟ ସୂର୍ଯ୍ୟ ବିକଶେ ସ୍ନିଗ୍ଦଆଭା ଏଇ ମହକ କରେ କୁହୁକ ବନ ପାହାଡ ଛୁଇଁ । ଜନମ ନେଲେଏଇ ମାଟିରେ କେତେ ଯେ ଶୂର ବୀର ଦେଶ ଭକତ ଦେଲେ ରକତ ନଇଁଲେ ନାହିଁ ଶିର ନଦୀ ଝରଣା ଯାଆନ୍ତି ବହି କୁଳୁକୁଳୁ ଗୀତ ଗାଇ । ଏଇ ରାଇଜେ ଚିଲିକା ହ୍ରଦ କେତେ ଯେ ଶୋଭାବନ କୋଣାରକର ପଥର ମୂର୍ତ୍ତି ଉଚ୍ଚାଟ କରେ ମନ ଶ୍ୟାମ ସୁନ୍ଦର ମୋ ମାଟି ମାଆ ତୁଳନା ତାର ନାହିଁ । ଓଡିଆ ଗୀତ ଓଡିଶୀ ନାଚ ଆଦିବାସୀର କଥା ସାଇତିଛି ସେ ଅମର ସ୍ମୃତି ବୀର କଳିଙ୍ଗ ଗାଥା ଆମେରେ ସବୁ ସନ୍ତାନ ତାର କେବେ ହାରିବା ନାହିଁ ।	1
ଶୁଖିଲା ପତର କହେ ସମୟ ସରିଲା ପଡିଲି ମୁଁ ଝଡି ଶୁଖିଲା ପତର ଟି ’ ଏ ଏମତି କେତେ ଆସି ଫେରିଲେଣି ସମୟର ଧାର ସୁଏ । ଦିନଥିଲା ଯେବେ ହସୁଥିଲି ମୁହିଁ ସବୁଜ ପତର ରଙ୍ଗେ ପବନରେ ହସି ଦୋଳି ଖେଳିଖେଳି କି ସୁନ୍ଦର ଚାରୁ ଢଙ୍ଗେ । ଯଉବନ ଥିଲା ଥିଲା ମାଦକତା ଚହଟ ଚିକ୍କଣ ଦେହ ଭରି ରହିଥିଲା ହସର ଲହଡି ନ ଥିଲା ଯେ ଟିକେ କୋହ । ସେବା କରିଥିଲି ଅଜଣା ପଥିକେ ଦେଇ ଛାୟା ସୁଶୀତଳ , ମୋ ପାଖ ଶାଖାରେ ଫଳୁଥିଲା କେତେ ସୁମଧୁର ମିଠା ଫଳ । ଦେଇବାର ମଜା ସିଏ ସିନା ଜାଣେ ଠିଆ ହୋଇ ଦାତା ପଣେ ନେବା ଠାରୁ ଦେବା କେତେ ଯେ ମହାନ ଦେବା ଲୋକ ସିନା ଜାଣେ । ଜୀଇଁବା ମରିବା ସଭିଁଙ୍କର ଲାଗି ଶୁଖିଲା ପତର କହେ ଛୋଟ ହୋଇ ପାରେ ଜୀବନ ସରିତା ଅସାର ନୁହେଁ ତା କେଭେ । ।	1
ପ୍ରଦୂଷଣ ଅଙ୍ଗାରକାମ୍ଳ ମାଡିବସିଥାଏ , ଅମ୍ଳଜାନର ସ୍ଥାନ ଅକାଳ ବାର୍ଦ୍ଧକ୍ୟ ନେଇଯାଏ , ନୀରିହ ଯୌବନ । ୧ ପ୍ଲାଷ୍ଟିକ୍ ଉଦରସ୍ଥ କରିସାରିଥାଏ , ସ୍ଵର୍ଣ୍ଣଗର୍ଭା ପୃଥିବୀକୁ ସୂର୍ଯ୍ୟଙ୍କର କ୍ରୋଧାଗ୍ନୀ ବ୍ୟଥିତ କରୁଥାଏ , ସମଗ୍ର ଜୀବଜଗତକୁ । ୨ ଅଦୃଶ୍ୟ ବାୟୁମଣ୍ଡଳ ଛଟପଟ ହେଉଥାଏ , ବିଷାକ୍ତ କୁହୁଡିର ମାୟାଜାଲରେ ପାଣି ମୁନ୍ଦାଏ ପାଇଁ ପୃଥିବୀ ଓଦା ହେଇଯାଏ , ନୀରିହର ରକତ ଛିଟାରେ । ୩ ଆଣ୍ଟାର୍କଟିକାର ହିମଖଣ୍ଡ ଶେଷ ନିଶ୍ଵାସ ଛାଡିଥାଏ , ବିଶାଳ ମହାସାଗର ଗର୍ଭରେ ରାତିର ଅନ୍ଧାରଟା ଲାଗୁଥାଏ ଆହୁରି ଭୟଙ୍କର , ଅସହ୍ୟ ଥଣ୍ଡାର ପ୍ରକୋପରେ । ୪ ସମଗ୍ର ଜୀବସତ୍ତାର ବିଲୁପ୍ତି ଦୁଃଖରେ ଜର୍ଜରିତ ପୃଥିବୀ , ଚୁପ୍‌ଚାପ୍ ସହୁଥାଏ ହଜାରେ କୋଟି ମଣିଷର ବୋଝ ନୂଆ କିଛି ପରିବର୍ତ୍ତନର ଆଶା ନେଇ , ପ୍ରକୃତି ନିଜକୁ କରୁଥାଏ ସଜ । ୫ ଧରିତ୍ରୀର ସବୁଜିମା ହଜିଯାଇଥାଏ , ଅଗନାଅଗନି କଂକ୍ରିଟ୍ ଜଙ୍ଗଲ ମଧ୍ୟରେ ନୀରିହ କୋମଳମତି ଶିଶୁଙ୍କର ବୁକୁ ଥରୁଥାଏ , ପରମାଣୁ ଯୁଦ୍ଧର ଅକଳ୍ପନୀୟ ଭୟାବହତାରେ । ୬ ବିଞ୍ଜାନ ଓ ପ୍ରଗତିର ଡିଣ୍ଡିମ ପିଟି , ଦ୍ରୁତ ଗତିରେ ଆଗେଇଚାଲିଥିବା ମଣିଷ ଏମିତି ଏକ ସୋପାନରେ ପହଞ୍ଚିଥାଏ , ଯେଉଁଠି ଆଗକୁ ଥାଏ ଖାଲି ସର୍ବନାଶ । ୭ ପୃଥିବୀର ନଗ୍ନତା ଲୁଚିଯାଇଥାଏ , ମନୁଷ୍ୟକୃତ ପ୍ଲାଷ୍ଟିକ୍ ବସ୍ତ୍ର ତଳେ ମଣିଷ ଖୋଜୁଥାଏ ନିଜ ଆତ୍ମୀୟଙ୍କୁ , ଇଲେକ୍‌ଟ୍ରୋନିକ୍ ଯନ୍ତ୍ରପାତି ମେଳେ । ୮ ନଭଶ୍ଚୁମ୍ଭୀ ଅଟ୍ଟାଳିକାରେ ବସବାସ କରି , ମଣିଷ ଭୁଲିସାରିଥାଏ ଧୂଳିମାଟିଭରା ପୃଥିବୀକୁ ଏକବିଂଶ ଶତାବ୍ଦୀର ଶିଶୁ ଭୁଲିଯାଇଥାଏ , ତା ଅତିଆପଣାର ଜହ୍ନମାମୁଁକୁ । ୯ ପ୍ରକାଣ୍ଡ ଇଲେକ୍‌ଟ୍ରୋନିକ୍ ସ୍ତୁପ ତଳେ , ହଜିଯାଇଥାଏ ନୀରିହ ପୃଥିବୀର କୋମଳତା ସହ୍ୟ କରୁଥାଏ ମଣିଷ ନିଇତି , ବନ୍ୟା ବାତ୍ୟା ଭୂମିକମ୍ପର ଭୟାବହତା । ୧୦ ନାନାଦି ରୋଗର ବାହୁବେଷ୍ଟନୀରେ ଆବଦ୍ଧ ମଣିଷ , ଛାଡୁଥାଏ ତ୍ରାହି ତ୍ରାହି ଚିତ୍କାର ଅତି ବାଇଗଣୀ ରଶ୍ମୀ ଧସେଇ ପଶୁଥାଏ , ଛିଦ୍ର କରି ଓଜନ ସ୍ତର । ୧୧ ବାୟୁମଣ୍ଡଳର ଶେଷ ସୀମାରେ , ନିଇତି ପ୍ରାଣହାରେ କୃତିମ ଉପଗ୍ରହଟିଏ ଇନ୍ଧନର ଘୋର ଅଭାବ ହେତୁ , ଯାନବାହନର ପ୍ରାୟ ଆବଶ୍ୟକତା ନ ଥାଏ । ୧୨ ଚୋରୀ ଡକାୟତୀ ହତ୍ୟା ଧର୍ଷଣ , ଆଦି ଥାଏ ନିହାତି ସାଧାରଣ ଘଟଣା ମଣିଷ ଆଉ ମଣିଷ ହୋଇ ନ ଥାଏ , ହଜେଇଦେଇଥାଏ ତା ମଣିଷପଣିଆ । ୧୩ ନିଜ ହାତରେ ନିଜେ ହତ୍ୟା କରି , ନିଜ ଜନ୍ମଦାତ୍ରୀ ପୃଥିବୀକୁ ନୂଆ ଏକ ବାସପଯୋଗୀ ଗୃହ ଖୋଜିବାକୁ , ମଣିଷ ଚାଲିଯାଇଥାଏ ଅନେକ ଆଲୋକବର୍ଷ ଦୂରକୁ । ୧୪	0
ରଜ ପର୍ବ ବୈଶାଖୀ ଖରା ଅତି କଷ୍ଟକର ଅତିଷ୍ଠ ଜୀବନ ଦିନ ଦି ପ୍ରହାର । ପୂରବୁ ଦିଶିଲା ଘନ କଲା ମେଘ ବରଷିବ ବୋଧେ ଅସରେ ବାରିଦ । ବାରିଦ ଅସରେ ଯାଇଛି ବରଷି ଜୀବର ପରାଣେ ଶିତଳ ପରଶି । କ୍ଲାନ୍ତି ଅପସରି ପ୍ରଫୁଲ୍ଲ ଚିତ୍ତରେ ସ୍ମରୁଥିଲୁ ବସି ରଜ ନିକଟରେ । ଖୁସି ମନେ ଆସି ଆଠଗଡ଼ ଘରେ ଦେଖିଲୁ ଆନନ୍ଦ ରଜ ପର୍ବରେ । ନାତି ନାତୁଣୀ , ପୁଅ ବୋହୂ ଆଜି , ମଉଜେ ପାଳନ୍ତି ବେଷ ଭୂଷା ସାଜି । କଳ କୋଳାହଳ ପୋଖରୀ ଗାଧୁଆ , ନାଚିବାକୁ ପିଲେ ମଞ୍ଚପରେ ଠିଆ । ସକାଳେ ସନ୍ଧ୍ୟାରେ ଆମ୍ବ ପଣଷ ସରୁ ଚକୁଳି ପିଠା ରନ୍ଧା ଆମିସ । ଖିଆ ପିଆ ଡିଆଁ ଘରେ ବାହାରେ କଳି କୋଳାହଳ ଦୋଳି ପାଖରେ । ଅସମ୍ଭାଳ ଦେଖି ପିଲାଙ୍କର ମଜା ଦେଖ ଡେଇଁ ଲୁଣି ବାପା ଆଉ ଅଜା । ଆଈ ମାଆ ମାନେ ବଡ଼ ଚଞ୍ଚଳୀ ଭୁଲିଯାଇଛନ୍ତି ଜପିବା ମାଳି । ଲାଗି ପଡିଛନ୍ତି ଶୋକ ଭୋକ ତେଜି ଭଲ ଖାଇବାରେ ଯାଇଛନ୍ତି ମଜି । ଏଇତ ସ୍ୱର୍ଗ ସଂସାର ଭିତରେ ଯେବେ ଖୁସିଥାଏ ସଭିଙ୍କ ମନରେ । ଆସୁ ଏବେ ବର୍ଷା ଶୀତ ଅବା ଖରା ଭୁଲିଯିବୁ ଦୁଃଖ ନ ଦେଇ ଧରା । ସମୂହ ଆନନ୍ଦେ କିବା ଏହି ଦୁଃଖ ଅନୁଭବି କହୁଁ କରିଣ ପରଖ ।	1
ପାହାନ୍ତି ପହର ସ୍ଵପ୍ନ ପାହାନ୍ତି ପହର ସ୍ୱପ୍ନ ସତହୁଏ ତୁମେ କହିଥିଲ ସବୁକିଛି ଏବେ ବି ସ୍ପଷ୍ଟ ମୋ ମାନସ ପଟ୍ଟରେ ଏତେ ବର୍ଷ ଏତେ ମାସ ଏତେ ଦିନ ଲିଭାଇ ପାରିନି । ମୋ ମାସୀମନ୍ତିନୀ ସ୍ଵାମୀ ସୋହାଗୀନି ପାଦ ଜୁଡୁବୁଡୁ ନାଲି ଅଳତାରେ ରୂପ ତାର ଝଲମଲ ରଙ୍ଗୀନ ଶାଢୀରେ ହସ ହସ ମୁଖ ଆହା କି ସୁନ୍ଦର ହାତରେ ହାତୀଏ ଚୁଡ଼ି ପାଦରେ ପାଉଁଜି ରୁଣୁ ଝୁଣୁ ଶବ୍ଦ ଆହା କି ମଧୁର ହାଣ୍ଡି ଭରା ପାହାଳ ରସଗୋଲା ଘରଦ୍ୱାର ମୁଖରିତ ସଭିଏଁ ହରଷ । ହଠାତ ନିଦ ଭାଙ୍ଗିଯାଏ ମୋ ଆଖି ଖୋଜିବୁଲେ ଶଂକାଭରା ମନ ମୋ ମା ମୋ ଆଖି ସାମ୍ନାରେ ଶୁଭ୍ରବସ୍ତ୍ର ମଳିନ ମୁଖ ଶୁନ୍ୟହାତ ଶୁନ୍ୟ ସୀମନ୍ତ ପାହାନ୍ତି ପହର ସ୍ୱପ୍ନ ସତ ନୁହେଁ ପୁରା ମିଥ୍ୟା ମୋ ପାଇଁ ।	0
ଚିଠି ଚିଠି ନୁହେଁ ସିଏ ଚିହ୍ନା ମଣିଷର ଅନ୍ତର ନିଗିଡ଼ା ଭାଷା ଚିଠି ନୁହେଁ ସିଏ କେତେ ଅପେକ୍ଷାର ନିରବ ଅଧୀର ଆଶା । । ମନର ଭାବକୁ କଲମ ମୁନରେ କାଗଜେ ଫୁଟାଇ ଦେଇ ଠିକଣା ଲେଖିଲେ ଠିକଣା ଜାଗାରେ ପହଞ୍ଚାଏ କିଏ ନେଇ ? ? ସ୍ନେହ ପ୍ରୀତି କଥା ସୁଖ ଦୁଃଖ ବ୍ୟଥା କୁଶଳ ଜିଜ୍ଞାସା ଥାଏ କାଗଜ ସିନା ସେ ମୂଲ ତା ’ ଅମୂଲ ଯଦି ଦିଏ ଯିଏ ପାଏ । । ପ୍ରିୟ ଜନଠାରୁ ଚିଠିଟିଏ ପାଇ ଅବା ଲେଖି ଚିଠିଟିଏ ଭରିଯାଏ ମନ କଟେ ଅବସାଦ ହୃଦୟ ହାଲୁକା ହୁଏ । । ପଢୁଥିଲେ ଲାଗେ ଦେଇଥିବା ଲୋକ ଚିଠିଟି ଭିତରୁ ଚାହିଁ ଆଖିରେ ଆଖିକୁ ମିଶାଇ ଦେଇ ତା ’ ମନ କଥା ଯାଏ କହି । । ମନଛୁଆଁ ଚିଠି ସାଇତା ସନ୍ତକ ସାତ ସିନ୍ଦୂକର ଧନ ବେଳେବେଳେ ତାକୁ କାଢ଼ି ଦେଇ ଟିକେ ପଢ଼ିବାକୁ ହୁଏ ମନ । । କେଡ଼େ ନିବିଡ଼ ଏ ଚିଠି ଦିଆନିଆ ସମ୍ପର୍କର ଭାବଧାରା ବିଜ୍ଞାପନ ଅବା ପ୍ରମାଣ ପତ୍ର ଏ ସ୍ନେହ ସରାଗର ପରା । । ହେଲେ ଏବେ ଆଉ ମନକଥା ଲେଖି ହେଉନି କାହାକୁ କିଏ କାନରୁ କାନକୁ କଥା ଭାସିଲାଣି ଚିଠିକୁ ପଚାରେ କିଏ ? ? ?	1
ଭୂଲି ଯାଏ ଆପଣାର ନାଆଁ କେତେ ସହଜ ରେ , ସବୁ କିଛି ବଦଳି ଯାଏ ଏଠି , ସମୟର ପବନରେ , ଜୀବନର ବାଲି ସବୁ , ଏଇଠୁ ଉଡି ଯାଏ , ପୁଣି ଏକ ନୁଆ ଜାଗାରେ , ଜମା ହୋଇ ଯାଏ , ନୁଆ ଏକ ବାଲି କୁଦ , ନୁଆ ଏକ ପରିଚୟ ନେଇ । ଆକାର ବଦଳି ଯାଏ , ପରିଚୟ ବି , ଚିହ୍ନା ଚିହ୍ନା ଲାଗେ , ହେଲେ , ପଚାରିବାକୁ ସାହସ ହୁଏ ନା , ତୁମେ କଣ ସେହି ଚିହ୍ନା ମଣିଷ ଟି ? ଅନେକ ସମୟରେ ଦର୍ପଣ ବି ଧୋକା ଖାଇ ଯାଏ , ଭ୍ରମିତ ହୋଇ ଯାଏ , ଦୋ ଦୋ ଚିହ୍ନା ହୁଏ , ନିଜର ମୁହଁକୁ ନିରେଖି ରହି ଯାଏ , ନିଜକୁ ଚିହ୍ନିବାରେ ଏତେ ବିଳମ୍ବ କାହିଁକି ହୁଏ ? ନାଆଁ ବି ବଦଳି ଯାଏ ଏଠି , ନିଜ ପରିଚୟ ବି , ଆତ୍ମିୟତା ତ ବହୁ ଦୂର କଥା , ପିଲା ଦିନ ବାନ୍ଧୁ ବି , ସଂକୋଚ ରେ ଦୂରେ ଠିଆ ହୁଏ , କିମ୍ବା କବାଟରେ ଠକ୍ ଠକ୍ କରେ , ଭିତର କୁ ଆସିବାକୁ ଅନୁମତି ମାଗେ । ବୁଝି ହୁଏନା , ମୋ ବନ୍ଧୁକୁ , ମୋର ଅନୁମତି କେବେ ଠାରୁ ଲୋଡା ହେଲା ? ପିଲା ଦିନେ , ମୋ ଟିଫନ୍ ବାକ୍ସରୁ , ଖାଇବାର ବେଳେ , କେବେ ବି ପଚାରିନି ସିଏ , କିମ୍ବା ତାର ସେ ଦେଶି ଘିଅ ଆଳୁ ପରଟାର ଟିଫିନ , ମୋତେ ଜବରଦସ୍ତ ଖୁଆଇଲା ବେଳେ , କେବେ ବି ତ ପଚାରିନି ସିଏ , ମୋତେ ଭୋକ ଅଛି କି ବା ନାହିଁ , କୃଷ୍ଣ ସୁଦାମାର ଗପ ମନେ ପଡେ । ଭାବେ , କି ଲାଭ କୁହନି , ଏତେ ଉପରେ ଉଡିବା , ଯଦି ମୋର ବନ୍ଧୁ କେବେ , ମୋର , ଆଲିଙ୍ଗନକୁ ଡରେ ? ପିଲା ଦିନ ଡାକ ନାଆଁ , କେବ ଠାରୁ ଭୁଲି ସାରିଲିଣି , ବାପା ମାଆ ଚାଲିଗଲା ପରେ , ମୋର ସେ ନାଆଁଟି ବି ହଜି ଗଲା । କେବେ କେମିତି କେହି ବୟସ୍କ ସଂପର୍କୀୟ , ଯଦି କିଏ ଡାକି ଦିଏ ପୁଣି ସେଇ ନାଆଁ , ଚାରି ଦିଗକୁ ଦେଖେ , ଖୋଜି ବୁଲେ , କିଏ କାହାକୁ ଡାକୁଛି , ହଠାତ୍ ପଡେନା ମନେ , ଏଇଟା ମୋ ପିଲା ଦିନ ନାଆଁ ! ଘରେ ମୁଁ ତ , ‘ ଏଇ ଶୁଣୁଚ ’ , କିମ୍ବା ‘ ବାପା ’ ବନ୍ଧୁ ମାନେ ନାଆଁ ବି ନିଅନ୍ତି ନାହିଁ , ‘ ଅମୁକ ବାବୁ ’ ପରିଚୟ ମୋର , ଅଫିସ ରେ ଜି . ଏମ୍ ସାହାବ , ଆଜି , ମୋର ନାଆଁଟି ର ଆବଷ୍ୟକତା , କେବଳ , ଦସ୍ତାବେଜ ଲେଖିବାରେ କାମ ଆସେ । ମୋର ତ ମନେ ନାହିଁ , ମୋ ନାଆଁ ଶେଷ ଥର ପାଇଁ , କିଏ କେବେ ଡାକି ଥିଲା ମତେ , କେତେ ସପ୍ତାହ , ମାସ କିମ୍ବା ବରଷ ଆଗରୁ । ନିଜ ଫୋନ ନମ୍ବର କୁ କେବେ ଡାଏଲ କରେନି ସେଥି ପାଇଁ ନିଜ ଫୋନ ନମ୍ବର , କେବେ ମୋର ମନେ ରୁହେ ନାହିଁ , ମୁଁ କେବେ ବି ତ ନିଜକୁ ଡାକେନା , ବିଚିତ୍ର ହେବନି , ଯଦି କେବେ ଭୁଲି ଯାଏ , ଆପଣାର ନାଆଁ ।	0
ସଫା ରହିବା ନିଧି ବୁଢା ବାଡି ପଟ ବିଚାର ଟି ଘେନ ପରିବେଶ ପରିମଳ କରିବା କେସନ । ପ୍ରକୃତିର ଗନ୍ତାଘର ଭାରତ ଆମର ପୂରାତନ ସଭ୍ୟତା ମହୋଞ୍ଜଦାର - ହର । କାହିଁ ପାଇଁ ପରିବେଶ କରୁ କଳୁଷିତ ବିଶ୍ଵ ଦରବାରେ ଦେଶ ହେଉଛି ନିନ୍ଦିତ । ଆସୁଅଛି ଜୁନ୍ ପାଞ୍ଚ ପରିବେଶ ଦିନ ଆମ ପରିବେଶ ଛବି ନହେଉ ମଳିନ । ଦେବଭୂମି ଭାରତକୁ ଦେବଯୋଗ୍ୟ କରି ଆବର୍ଜନା ଯେତେ ତାକୁ ଦେବା ଦୂର କରି । ଶପଥ କରିବା ଆମେ ନିଜ କର୍ମ ସ୍ଥଳି ସ୍ୱଚ୍ଛ ନିର୍ମଳ ରଖିବା ନକରି ଗହଳି । ସ୍ୱଚ୍ଛ ଭାରତର ଅଭିଜାନ ମୋଦି ସାଇଁ କରିଛନ୍ତି ଆମେ ତାକୁ ନେବାଟି ଆଗେଇ ।	1
ଅବିବାହିତ ତରୁଣ ଯେତେବେଳେ ଛୋଟଥିଲି , ବାପା କହିଥିଲେ ପୁଅ ତୁମକୁ ମୋର କିଛି କହିବାର ଅଛି ସେ ମୋତେ ଯାହା କହିଥିଲେ ଭୁଲିବିନି କେବେ ମୋର ଶେଷ ଦିନ ଯାଏଁ । ସେ କହିଥିଲେ , ପୁଅ ତୁମେ ଏକ ଅବିବାହିତ ତରୁଣ ଆଉ ରୁହ ଏହିପରି ପୁଅ , ରହିବ ହୋଇ ଏକ ଅବିବାହିତ ତରୁଣ ଜୀବନର ଶେଷ ଦିନ ଯାଏଁ । ସେ କହିଥିଲେ , ପୁଅ ତୁମେ ଏକ ଅବିବାହିତ ତରୁଣ ଆଉ ରୁହ ଏହିପରି ପୁଅ , ରହିବ ହୋଇ ଏକ ଅବିବାହିତ ତରୁଣ ଜୀବନର ଶେଷ ଦିନ ଯାଏଁ । ଦିନେ ଥିଲି ମୁଁ ଷୋଡ଼ଷ ତରୁଣ ପ୍ରେମରେ ପଡିଯାଇଥିଲି ଏକ ଝିଅ ସହ , ମଧୁର ଯେତେ ହୋଇପାରେ କିନ୍ତୁ ମୋର ମନେ ପଡିଯାଇଥିଲା ଶେଷ ମୁହୂର୍ତ୍ତରେ ବାପା ମୋତେ ଯାହା କହି ଯାଇଥିଲେ ପୁଅ , ରହିବ ହୋଇ ଏକ ଅବିବାହିତ ତରୁଣ ଜୀବନର ଶେଷ ଦିନ ଯାଏଁ ।	0
ମୁକ୍ତି ତୁମେ ନାଭିରୁ ନାସା ପର୍ଯ୍ୟନ୍ତ ମୋର ଅକ୍ତିଆର କରିଦେଲା ପରେ ମୁଁ ମୁକ୍ତି ଚାହୁଁଥିଲି ତମ ଠାରୁ ଆକୁଳକୁ ପ୍ରାର୍ଥନାରେ ମୋତେ ଫିଟିବାକୁ ଛାଡିଦିଅ ଏକାନ୍ତରେ ମୋର ହୋଇ ଜିଇଁବାକୁ ମତେ ଛାଡିଦେଲେ କେତେବେଳେ ମାନେ ନାହିଁ ମୁଁ ଏବେ ଫୁଟୁଛି , ଡହକ ତାତିରେ ଏକାନ୍ତରେ ପାଣି ଟୋପାକ ପାଇଁ ନେହୁରା ହେଉଛି ଶୂନ୍ୟକୁ ମୋତେ ପୁଣି ଆପଣାର କରିନିଅ ମେଣ୍ଟାଈ ଦିଅ ମୋର ଆୟୁତ ଯୁଗର ଶୋଷ , ଅବଶୋଷ	0
ଆସିବ କି ତୁମେ ? ଖୋଜୁଛି ତୁମକୁ ମୋ ଜୀବନର ଅଗନା ଅଗନୀ ବନସ୍ତରେ । ବେଳେ ବେଳେ ଶୁଣୁଛି ତୁମରି ସ୍ୱର , ନୀରବତାର ଗହନ ନିଦରେ । ଆଜିବି ଏ ପରିଣତ ବୟସେ ଖୋଜା ମୋ ସରିନି , ବାର ବାର ତୁମକଥା ମୁଣ୍ଡ ଟେକି ଅନାଇ ଦେଉଛି , ମୋ ଭାବନାର ଅଥଳ ନଈରେ । ହେ ମୋର ପରମ ପ୍ରିୟତମ କେଉଁଠି ଅଛ ତୁମେ କାହିଁକି ମୋ ସାଥିରେ ଖେଳ ଲୁଚକାଳି । ତୁମେ କ ’ ଣ ଖେଳିବାକୁ ଭଲପାଅ ସତେ ! କହି ଦେଉନ ମତେ ମୁଁ ଖେଳନ୍ତି ତୁମ ସାଥେ , ଲୁଚକାଳି ଖେଳ , ଆଜି ବି ଜୀବନର ଅପରାହ୍ନରେ ଚାଲୁ ଚାଲୁ , ବାରମ୍ବାର ଝୁଣ୍ଟି ମୁଁ ପଡୁଛି । ଆହାଃ କହି ନିଶବଦେ ପଛରୁ ମୋ ଭିଡ଼ିଧର ହାତ । କିଏ ତୁମେ କାହିଁକି , ଅଦୃଶ୍ୟରେ ରହି ଅସମୟେ କୋଳେଇ ନେଉଛ । ଠାରେ ହେଲେ ଦେଖା ଦିଅ ମତେ , ତୁମକୁ ଖୋଜିବାର ଅନ୍ତଃ ହେବ କେବେ ? ବେଳେବେଳେ ଭାବନାରେ ଘାରି ମୁଁ ହେଉଛି ଏବେ ସେ ସମୟ ମୋର ଆସିନାହିଁ ବୋଧେ । ମାଟିର ବିଛଣାରେ ଯେଉଁ ଦିନ ଶୋଇଯିବି , ସବୁ ଦିନ ପାଇଁ ଆଉ କେବେ ଭାଙ୍ଗିବନି ନିଦ ସେଇଦିନ କାଳେ ତୁମ ପାଦ ନୀରବରେ ପଡ଼ିବ ମୋ ଘରେ । ଅପେକ୍ଷା କରିଛି , ଯେତେ ଶିଘ୍ର ଆସୁ ସେ ଶୁଦିନ ତା ପାଇଁ ନୀରବରେ ପ୍ରାର୍ଥନା କରୁଛି ।	0
ମାତୃ ଦିବସ ପାଳନ ହାର ଶ୍ରୀହରି ଆସନ୍ତି ମାତୃ ରୂପେ ଅବତରି ମା ’ ନାହିଁ ଯଦି ଜଗତେ କାହାର ସାହାଟି ନାହିଁ ତାହାରି । ଜୀବନର ବିନିମୟେ ସିଏ ପରା ସନ୍ତାନର ରକ୍ଷାକାରି ଶିଶୁପାଇଁ ମା ’ ବକ୍ଷରୁ ଝରେ ଯେହ୍ନେ ଅମୃତ ବାରି । ଘୋଡାଚଢା ବାପା ନଥିବ ଅଛଇ ଯଦି ଧାନକୁଟି ମା ’ ପେଟରୁ କାଟି ସେ ପିଠି ବୋଝ ସହି କରିବ ନିଶ୍ଚେ ଠିଆ । କୁକୁଡା ହେଉକି ସୁଧାର ଗାଈଟି ଶାବକ ପାଇଁ ସିଂହ ବିପଦ ଦେଖିଲେ ଶିଶୁର ଲଢଇ ଯେହ୍ନେ ଅସ୍ତ୍ର ଅମୋଘ । ଗୋ ଗଙ୍ଗା ଆଉ ଗାୟତ୍ରୀ ମିଶି ମାତା ଆମର ଯେ ତିନି ସରଗଠୁ ବଳି ଉଚ୍ଚ ରେ ସ୍ଥାନ ଜନ୍ମଭୂମି ଓ ଜନନୀ । ଜରାଶ୍ରମର ସଭ୍ୟତା ଯଦି ପିତା ମାତା ପାଇଁ ଗଢା ତଥାପି ମା ’ ଟି ଆଶିଷ ଦିଅଇ ସେବା ନାହିଁ ତା ’ ର ଲୋଡା । ପୁତ୍ର ଯଦି କା ’ ର କୁପୁତ୍ର ହୁଅଇ ମାତା ନୁହଁଇ କୁମାତା ଲହୁ ଲୁହ ଦେଇ ଗଢିଛି ଯିଏ ସେ କରିବ ଅନିଷ୍ଟ ଚିନ୍ତା ? ଯେତେ ଯାହା କଲେ ସୁଝିକି ପାରିବ ମା ’ ର ଋଣ ଟି କେହି ଆଦ୍ୟ ଗୁରୁ ସିଏ ଜୀବନ ଯୁଦ୍ଧର ମାତୃ ଶରଣଂ ଦେହୀ । ମଇର ଦୁତୀୟ ରବିବାର ପାଳୁ ମାତୃ ଦିବସ ସ୍ନେହେ ସବୁଦିନ ଯଦି ପୂଜିବା ମା ’ କୁ ତଥାପି ସେ ବେଶୀ ନୁହେଁ ।	1
କରିବିନି ମୁଁ ଅଳି ସୁନାର କଣ୍ଢେଇଦୁଧ ଭାତ ପାଇଁ କରିବିନି ମୁଁ ଅଳି ଋଷିବିନି କେବେଖେଳିବା ପାଇଁ କି ମା ମୁଁ ଝୁଲରେ ଦୋଳି । । ଭାଇ ର ଯେତେକପୁରୁଣା ପୋଷାକ ପିନ୍ଧି ମୁଁ ଚଳେଇ ନେବି ତୋ ପୁରୁଣା ଶାଢୀପିନ୍ଧି ନେବି ମା କେବେ ଅଳି ମୁଁ ନ କରିବି । । ପୁରୁଣା ବହିରେପଢିନେବି ପାଠ ନୂଆ ସାଜ ଲୋଡା ନାହିଁ ମନ ଲଗାଇ ମାପାଠ ମୁଁ ପଢିବି ତୋତେ ବିଜାର କରିବି ନହିଁ । । ନୂତନ ଫ୍ୟାଶନନ କରିବି ମା ତୋ କଥାରେ ରହିଥିବୀ ତୋ ମାନ ମହତରଖିବା ପାଇଁକି ମୋ ଜୀବନ ଦେଇ ଦେବୀ । । ରୋଷେଇ ଶାଳାରେସେ ବାଡି ଦୁଆରେ ତୋ ହାତ ମୁଁ ବଟେଇବି ନିଜ କାମ ମାନିଜେ ମୁଁ କରିବି ତୋ ପରେ ବୋଝ ନ ହୋଇବି । । ଯାହା ଦେବୁ ତାହାଖାଇ ନେବି ମା ଲୋଡା ନାହିଁ ମଉନ ଭୋଗ ତୋ ହାତ ପଖାଳଶାଗ ଭଜାରେ ମା ମୋର ବଡ ସରାଗ । । କି ଆଉ କହିବିତୋ ପାଶେ ରହିବି ମା ବେଳ ଅବେଳରେ ଛାଡି ମୁଁ ଜିବିନିକେବେ ହେଁ ମା ଲୋ ତୋତେ ଦୁଖ ଅପଦରେ । । ତୋ ଅଜନ୍ମା କନ୍ୟାଆଶା ର ସେ ବନ୍ୟା ଏତିକି କରଇ ଅଳି ଜନ୍ମ ଦିଅ ତାରେମା ତୋ କୋଳରେ ଦିଅନା ତାର ବଳି ଦିଅନା ତାର ବଳି । ।	1
ଦ୍ରୋଣାଚାର୍ଯ୍ୟ ହେ ଜବାବ ଦିଅ ? ଦ୍ରୋଣାଚାର୍ଯ୍ୟ ହେ ! ଏ ତୁମେ କ ’ ଣ କଲ କୁହ ? କ ’ ଣ କଲ ଜବାବ ଦିଅ ? ଏକଲବ୍ୟର ବୃଦ୍ଧାଙ୍ଗୁଳି ନେଇ , କି ଯଶ ତୁମେ ଲଭିଲ କୁହ ? ଜବାବ ଦିଅ ? ସେଇଯେ ତୁମେ ସୃଷ୍ଟି କଲ ପରମ୍ପରା ଗୁରୁଙ୍କର ଦୁର୍ନାମର ବାଜୁଛି ଡେଙ୍ଗୁରା ଆଚାର୍ଯ୍ୟ ପଦବୀର କି ଦଶା ହେଲା ? ତୁମ ଲଗା ବୃକ୍ଷ ଆଜି ପଲ୍ଲବିତ ହୋଇ ଯତ୍ର ତତ୍ର ସର୍ବତ୍ର ତାହାହିଁ କଲା କୁହ ତୁମେ ଦ୍ରୋଣ କାହିଁକି ଏହାକଲ ? ଗୁରୁନାମେ ଲଗାଇ କଳଙ୍କ ପାଉଥିବ କି ଶାନ୍ତି ତୁମେ କେଉଁଠାରେ କୁହ ? ଜବାବ ଦିଅ ? ଏବେ ବି ଗାଁ ଗହଳେ ଜଙ୍ଗଲ ତାଳ ତମାଳେ ଏକଲବ୍ୟର ଅଭାବ ନାହିଁ ଦ୍ରୋଣାଚାର୍ଯ୍ୟ କିନ୍ତୁ ସବୁଠି ହାଜିର ଦେଇ ନିଜ ଗୁରୁ ପଣର ନଜିର କାଟି ନେଉଛନ୍ତି ବୃଦ୍ଧାଙ୍ଗୁଳି ଦେଖାଇ ନିଜ ଗୁଣର ପରାକାଷ୍ଠା । ଯେଉଁ ଅର୍ଜୁନକୁ ତୁମେ ବଡ଼ କଲ ଯାହାପାଇଁ ଏ ଦୁର୍ନାମ ଚିରକାଳ ପାଇଁ ବହନ ତୁମେ କଲ ପରିଣତି ତାର ଶେଷରେ ହେଲା କଣ ? ତୁମରି ମୃତ୍ୟୁ ଶେଷେ ସେହି ଅର୍ଜୁନଙ୍କ ହାତେ । ଦ୍ରୋଣ ତୁମେ ପାଇଥିଲ ଜ୍ଞାନ ଦ୍ରୁପଦକୁ ଦେଇଥିଲ ସୁଜ୍ଞାନ । ପାଣ୍ଡଵ ଓ କୌରବଙ୍କର ଅସ୍ତ୍ର ଗୁରୁ ହୋଇ ଲଭିଥିଲ ଯଶ ସମ୍ମାନ । ପିତାମହ ଭିଷ୍ମଙ୍କ ପରେ ତୁମେ ଲଭିଥିଲ ସେ ସ୍ଥାନ । ଏତେ ସବୁ ମହାନ କର୍ମ କରି କି ପାଇଁ ଲଭିଲ ଏ ଅପଯଶ କୁହ ? ଏକଲବ୍ୟର ବୃଦ୍ଧାଙ୍ଗୁଳି ନେଇ କି ଯଶ ତୁମେ ଲଭିଲ କୁହ ? ଜବାବ ଦିଅ ? ଚାହିଁଲନି ଥରେ ପଛକୁ ଫେରି ତୁମେ କଣ ’ ସତେ ଭରଦ୍ୱାଜ ପୁତ୍ର ? ଭାସି ଯାଉଥିବା ଦ୍ରୋଣି ରୁ ଆଣି ରଖି ନ ଥାନ୍ତେ ତୁମର ଜୀବନ ତେବେ ଆଜି ତୁମର ଅସ୍ଥିତ୍ୱ କାହିଁ ଥାନ୍ତା ? କାହାର ପୁତ୍ର ତୁମେ ? କି ଭଳି ଘରେ , କାହାର ଘରେ , କେଉଁଠାରେ ? ? ? ରଖିଚ କି କେବେ ତାର ଖୋଜ ଖବର ? ଚାହିଁଲନି ହାଏ ପଛକୁ ଥରେ ଫେରି ଏକଲବ୍ୟକୁ ଶବର ଭାବି ଦୂରକୁ ଦେଲ ଆଡେଇ । କିନ୍ତୁ ଏକଲବ୍ୟ ତୁ ସତେ କେତେ ମହାନ ? ଯେଉଁ ଗୁରୁ ତତେ ତଡ଼ିଦେଲେ ନ ଦେଇ ଶିକ୍ଷା ତାଙ୍କୁ ତୁ ଗୁରୁ କରି ଶିଖିଲୁ ଶିକ୍ଷା ନିଜ ସାଧନାର ବଳେ ଶେଷେ ଦକ୍ଷିଣା ଦେଲୁ ନିଜ ବୃଦ୍ଧାଙ୍ଗୁଳି ଗୁରୁ ଦକ୍ଷିଣାର ରଖିବାକୁ ପରାକାଷ୍ଠା । ଗୁରୁ ଦ୍ରୋଣାଚାର୍ୟ ! ଏଭଳି ଶିଷ୍ୟକୁ ନ୍ୟୁନ କରି ରଖିଗଲ ତୁମେ ଯେଉଁ ଅପଯଶ ଯୁଗ ବିତିଗଲେ ମଧ୍ୟ ଲିଭିବନି ତାହା ଯୁଗ ଯୁଗ ଧରି ତୁମକୁ ପଚରା ଯାଉଥିବ ସେହି ଗୋଟିଏ ପ୍ରଶ୍ନ କାହିଁକି ଏପରି କଲ କୁହ ହେ ଗୁରୁ କି ଯଶ ତୁମେ ଲଭିଲ ? ? ?	0
ଦୁଃଖ ନଈ ଜନମୁ ମରଣଆତ୍ମାର ଶୋକ ସାଉଁଟି ଅନ୍ତସ୍ତଳେ ସବୁ ଜୀବନରପରଦା ପଛରେ ଦୁଃଖର ନଦୀ ବହେ । ମୁକ୍ତିର ଆଶେହୁଏତ ମଣିଷ ମୁହଁରେ ରଙ୍ଗ ବୋଳେ ବିହ୍ଵଳ ମତ୍ତଚିତ୍ତ ବିନୋଦେ ଅଟ୍ଟହାସ୍ୟ କରେ । ନିଜକୁ ଛଳନା କରି ଦୁନିଆର ମଞ୍ଚେଜିତିବାର ଲୋଭେ ଅଙ୍ଗ ଭଙ୍ଗୀ କରେ । କ୍ଲାନ୍ତ ଶ୍ରାନ୍ତବିଳମ୍ବ ମୁହୁର୍ତ୍ତ ଆସେ ନିଷ୍ଠୁର ଭାବେ ନିଜ ଭିତରକୁଫେରଇ ମଣିଷ ଅନ୍ଧକାରେ ବିଜନରେ । ନିରେଖି ଚାହିଁଲେନଈ ଜଳ ଧାର କାଚ କେନ୍ଦୁ ପରି ଦିଶେ ଆବୋରି ନେବାକୁସତ୍ତା ସମଗ୍ର ହାତ ଠାରି ଡାକୁଥାଏ । ସ୍ଫଟିକ ସ୍ଵଚ୍ଛଶାନ୍ତିର ସଂଜ୍ଞା ଦୁଃଖରେ ଲୁଚିଥାଏ ସେ ନଈର ପାଣିପରଶର ମଣି ଜୀବନକୁ ଧନ୍ୟ କରେ ।	0
ଓଳିଆରୁ ପଡ଼ି ଗଜା ଓଳିଆରୁ ପଡ଼ି ହୋଇଲେ ଗଜା କଥାରୁ ଲାଗନ୍ତି ବାପର ଅଜା ନୂଆ ଜମାନାର ହୋଇ ନମୁନା ଦର୍ପଣ ଦେଖାନ୍ତି କହି ପୁରୁଣା । । ନାନାବାୟା ଗୀତ ହେଲା ଅଜଣା ଜହ୍ନ ମାମୁଁ ହାତେ ଖସି ପଡ଼େନା ଜନି ଜନି ଗାଇ ଗୀତ ପଢ଼ିଲେ କାର୍ଟୁନ୍ ଟିଭିରୁ କଥା ଶିଖିଲେ । । ଚାଟଶାଳି ପାଠ ଗୁରୁଙ୍କ ବେତ ଦୂରୁ କରୁଥିଲେ ଯେ ଦଣ୍ଡବତ ଏବେ ଜୋତା ମୋଜା ପିନ୍ଧି ଗାଡ଼ିରେ ପାଠ ପଢ଼ି ଯା ’ ନ୍ତି ବାବୁ ବେଶରେ । । ସିଲଟ ଖଡ଼ିକୁ ଦେଇ ଫୋପାଡ଼ି ଗଣେଷଙ୍କ ମୂଷା ଆଣିଲେ ଭିଡ଼ି କମ୍ପ୍ୟୁଟର ସାଥେ ତାହାକୁ ଯୋଡ଼ି ଟିପ ଟିପି ଟିପି ଯାଆନ୍ତି ମାଡ଼ି । । ବାଲିଘର ତୋଳା ବୋହୁ ବୋହୁକା ଖେଳ ନଜାଣଇ ପିଲା ଆଜିକା ଭିଡିଓ ଗେମ୍ ର ଗୁଢ଼ ପ୍ରହେଳିକା ଅତିକ୍ରମ କରେ ଅନାୟାସେ ଜିତିକା । । ରଂକ ହେଉଥିଲେ ପିଠା ପଣାକୁ ଉଖୁଡ଼ା ନଡ଼ିଆ ଚୁଡ଼ା ମୁଆଁକୁ ଏବେ ଖା ’ ନ୍ତି ଚଟପଟା ପ୍ୟାକେଟ ଚକଲେଟ୍ ସାଥେ କେକ୍ ବିସ୍କୁଟ । । ମାଆ ପଛେ ପଛେ କାନି ସହିତେ ଛାଡ଼ୁଥିଲେ ରଡ଼ି ପାଖ ଛାଡ଼ନ୍ତେ ଏବେ ବାଇବାଇ କରି ହରଷ ଚିତ୍ତେ ମେଲାଣି ମାଗନ୍ତି ଘରୁ ପାଦ କାଢ଼ନ୍ତେ । । ଅବୋଧ ହସରେ ଚପଳ ଆଖିରେ ଦେଖି ନିରୀହତା ନଗଣ ହେୟରେ କୁନି ହାତେ ରଚେ ବଡ଼ ଭିଆଣ ଛୋଟ ସାପ ତା ’ ର ବିଷଟି ଟାଣ । ।	0
ଫେରିବାଲା ମୋ ପେଟୀରେ ମହଜୁଦ ହରେକ ଜିନିଷ ମୋ ପାପ , ପୁଣ୍ୟ , ମୋହ , ମାୟା , ମୁକ୍ତି ଆଉ ମୋ ସାଡେ ସାତ ଟଙ୍କିଆ ପ୍ରୀତି । ୟେ ସବୁକୁ ମୁଁ ଏବେ ଆହୁରି ସସ୍ତାରେ ବିକିବି ସ୍ଥିର କଲି ସଞ୍ଜ ନଇଁବା ଆଗରୁ ଲାଭ ହେଉ କି କ୍ଷତି ହେଉ । କାରଣ ମୁଁ ତମର ସେ ଚିର ଉପେକ୍ଷିତ ଫେରିଵାଲା ଖାଲି ହାତେ ଫେରିଯିବା ସଦା ଯାର ଭାଗ୍ୟରେ ହିଁ ଲେଖାଥିଲା ।	1
ଭୀଷ୍ମ ପ୍ରତିଜ୍ଞା ସୁଖ ଦୁଃଖ ଦୁଇ ପହିଆ କିଳିଣି ସଂସାର ଶଗଡ଼ ଗାଡ଼ିରେ ଭୃକ୍ଷେପ ନକରି ଖାଲ ଢ଼ିପ ଦେଖି ଆଗକୁ ଚାଲିବା ମାଡ଼ିରେ ଜନମ ଯେ ଦେଲା କରମ ଲେଖିଛି ମାଟି ମାଆର ସନ୍ତାନ ଛାର ରୁଣ ବୋଝ ଉଠାଇ ନପାରି କିପାଁଇ ହାର ଜୀବନ ? ତୁମେ ପରା ମାଟି କାଦୁଅରେ ଯୁଝି ହୋଇଅଛ ଅନ୍ନଦାତା ଖରା ବରଷାକୁ ଖାତିର ନ ଥାଏ ସହଜେ ଜଗତ ଜିତା ସୁଖ ବି ଆସିବ ଦୁଃଖ ବି ଆସିବ ଯିବା ଅସିବା ଲାଗିବ ଦୁଃଖ ବେଳେ ଯଦି ଭାଙ୍ଗିପଡ଼ ତୁମେ ସୁଖଟା କିଏ ଭୋଗିବ ? ନେତା ପ୍ରଶାସନ କଥା ଯାଅ ଭୁଲି ନିଜେ ଦମ୍ଭ ଧରି ରୁହ ରୁଣ ଭାର ବୋଝ ସହି ନ ପାରିଲେ ପରିବାର ଆଗେ କୁହ ଦେଖିବ କିଛିଟା ବାଟ ମିଳିଯିବ ବଞ୍ଚିବାର ରାହା ପାଇଁ ଦୁଃଖକାଳ ଯେତେ କାଟିଚାଲ ତୁମେ ପରିବାର ମୁହଁ ଚାହିଁ କିଏ ବା ଦୁଃଖରେ ସଦା ରହିଅଛି କିଏ ବା ସୁଖରେ ସଦା ଦୁର୍ଲ୍ଲଭ ମଣିଷ ଜୀବନ ମିଳିଛି ଭୋଗିବାକୁ ଅଧା ଅଧା ଆତ୍ମହତ୍ୟା କଲେ ଘୋର ପାପିହେବ ଶ୍ରଷ୍ଟାର ନିତି ନ ମାନି ମୃତ୍ୟୁ ପରେ ଆତ୍ମା ବହୁ କଷ୍ଟ ପାଏ କହିଛନ୍ତି ଜ୍ଞାନି ଗୁଣୀ ମାଟିରେ ଫଳାଅ ସୁନା ପରା ତୁମେ ନିଜ ବାହୁର ବଳରେ ଚାଷରେ ହାରିଛ ଜୁଆ ତ ଖେଳିନ କିମ୍ପା ମରୁଛ ଚିନ୍ତାରେ ମଲା ପରେ ଲୋକ ଛି ଛି କରି କହୁଛନ୍ତି ନାନା କଥା ପରିବାର ମୁଣ୍ଡେ କଳଙ୍କ ଲେପୁଛ ଜୀବନ ହରାଇ ବୃଥା ମନରେ ଆଣନି ଆତ୍ମହତ୍ୟା ଭାବ ଯେତେ ଯାହା ଥାଉ ରୂଣ ଅନ୍ନଦାତା ତୁମେ ସ୍ୱାଭିମାନେ ନିଅ ଭୀଷ୍ମ ପ୍ରତିଜ୍ଞା ପଣ	1
Titleତୁମେ ଆଉ ମୁଁ ଆଜି ତୁମେ କେଉଁ ଏକ ରାଜମହଲର ରାଣୀ ହେଲେ ମୁଁ ରାସ୍ତାକଡର ପାଗଳ ପ୍ରେମଟା ଆମର କାହିଁକି କେଜାଣୀ ଭୁଲ କରିଦେଲା ସବୁ ଭୂଗୋଳ । ତୁମକୁ ଟିକିଏ ଦେଖିବା ପାଇଁ ପାଗଳ ହେଉଥିଲା ଯେଉଁ ଆଖି ସେଠି ଆଜି ବସା ବାନ୍ଧି ରହିଛି ଲୁହ ମୋ ଜୀବନୁ ଉଡିଯାଇଛି ପ୍ରେମ ପକ୍ଷୀ । ମନରେ ଭରିଦେଇ ଅମାପ କୋହ ଆଉ ହୁଏତ ଦେଖା ହେବ ନାହିଁ କେବେ ତୁମର ମୋର ସବୁ ସମ୍ପର୍କ ତୁମେ ଦେଇଛ ତୁଟେଇ ତଥାପି ଏ ମନଟା ମନେ ପକାଏ ତୁମକୁ ବାରମ୍ବାର । ହୋଇ ତୁମ ସେହି ପ୍ରେମ ପଥର ବାଟୋଇ ଏ କିପରି ଥିଲା ଆମ ଦୁହିଁଙ୍କ ପ୍ରେମ ଗଳ୍ପ ଜାଣେନି କାହିଁକି ଅବା ରହିଗଲା ଅଧା ପ୍ରେମର ପଥଟା ଆଜି ହୋଇଯାଇଛି ଏତେ ଶ୍ୱଳ୍ପ । ମନେ ଦେଇ ସମ୍ପର୍କ ଓ ବିଶ୍ୱାସର ବାଧା ।	0
ଆଜି ବି ମନ ହୁଏ . . . ସକାଳୁ ସକାଳୁ ଉଠି ଶୀଘ୍ର ଗାଧୋଇବାକୁ ମନ ହୁଏ ସ୍କୁଲ ଡ୍ରେସ ପିନ୍ଧି , ତୌତ ଭାତ ଖାଇ ଆଜି ପୁଣି ସ୍କୁଲ ଯିବାକୁ ମନ ହୁଏ । । ଛିଡ଼ାହୋଇ ଧାଡିରେ କରିବାକୁ ପ୍ରାଥର୍ନା ଆଉ ଗଣିବାକୁ ଏକ ଦୁଇ ଧକା ମାରି ଜଣେ ଜଣକୁ ଆଗେ ବଢିବାକୁ ଆଜି ବି ମୋର ମନ ହୁଏ । । ଛକି ଶୂନ ଆଉ ଖେଳ ସେଇ ରାମ ସୀତାର ଡଙ୍ଗା ଆଉ ରକେଟ ସେଇ କାଗଜର ଆଜି ବି ମନକୁ କରେ ବିଚଳିତ ପ୍ରତି ମୁହୁର୍ତରେ କଥା ମାନେ ପଡେ ଆଜି ପୁଣି ସ୍କୁଲ ଯିବାକୁ ମନ ହୁଏ । । ସାଙ୍ଗ ସାଥି ମିଶି ପିଉଥିଲୁ ସବୁ ଇନ୍ଦ୍ରଧନୁ ରଙ୍ଗର ଟଙ୍କାକିଆ ପେପ୍ସି ମିଳୁଥିଲା ଯେଉଁ ଆନନ୍ଦ , ମେଣ୍ଟାଉଥିଲା ଯେଉଁ ତୃଷ୍ଣା KFC ‘ ର ଚିକେନ ବି ଫିକା ପଡେ ଆଜି , ଦିଏ ନାହିଁ ସେଇ ଖୁସି । । ଶନିବାରେ ସେଇ ଶୀତ ସକାଳର ଡ୍ରିଲ ଆଉ ବଗିଚା ସଫେଇ , ଲାଗେ ଯେପରି ସ୍ୱଚ୍ଛ ଭାରତ ର ଅଭିଯାନ ଟିଏ ପରି ଆଜି ବି ମନରେ ଉଙ୍କି ମାରେ ସତେ ଆନନ୍ଦର ଢେଉ ଯାଏ ଖେଳି । । ନୀଳଗିରିରୋଡ ହାଇସ୍କୁଲ ନୁହେଁ ସେତ ନୀଳ ମାଧବଙ୍କ ମନ୍ଦିର ଆଶୀର୍ବାଦ ପାଇଁ ଝୁରେ ଏଇ ମନ ସେ ମନ୍ଦିର ଗୁରୁମା ଗୁରୁଙ୍କର । ।	1
କରଜ ଆଖି ମୋର ଦୂର ଦିଗନ୍ତ ରେ , ଡୁବି ଯାଉ ଥିବା ଅସ୍ତ ସୂର୍ଯ୍ୟକୁ , ନିର୍ମିନେଶ ନୟନ ରେ , ଏକାଗ୍ର ନିରକ୍ଷଣ କରୁ ଥିଲା । ଆଞ୍ଜୁଳାର ପାଣି ସବୁ ଟପ୍ ଟପ୍ ନିଗିଡି ପଡୁଥିଲେ , ସମୁଦ୍ରର ଅଗାଧ ଜଳରେ , ଆଉ ମୁହୁର୍ତ୍ତକରେ , ଆପଣାର ଅସ୍ତିତ୍ୱ ହଜାଇ ଦେଉଥିଲେ । ସୁର୍ଯ୍ୟର ଲୋହିତ ଆଭା , ପଶ୍ଚିମ ଆକାଶେ , ଦିନ ସମାପ୍ତିର , ଘୋଷଣା କରୁଥିଲା । ଏଇ କଣ ଦିନର ସମାପ୍ତି , ନା ନୂତନ ଦିନର ପ୍ରତିଶୃତି ? ଆକାଶର ଲୋହିତାଭ ଆଭାରେ , ଷ୍ପଷ୍ଟ ବାରି ହେଉ ଯାଉଥିଲା , ଗର୍ଭବତୀ ମାଆର ସେ କମନନୀୟ କାନ୍ତି , ଆଗନ୍ତୁକର ଆଗମନ ପାଇଁ , କେତେ ଉତ୍ସାହିତ ମନ , ଯଦିବା ଯନ୍ତ୍ରଣାଦାୟୀ ଏ ପିଡା , ରକ୍ତାକ୍ତ କୁକ୍ଷିର ବେଦନା , ତଥାପି କେତେ ଉତ୍ସାହିତ ମନ ! ନୂତନକୁ ଆଲିଙ୍ଗନ କରିବାର ଏ ପ୍ରତୀକ୍ଷା । ଅସ୍ତ ସୂର୍ଯ୍ୟର ବିଦାୟୀ ନୟନରେ , କାଲି ପୁଣି ଆସିବାର ଆସ୍ୱାସନ , ପୁନଶ୍ଚ ଦେଖା ହେବାର ନୀରବ ପ୍ରତିଶୃତି । କାଲି ତ ନିଶ୍ଚୟ ଆସିବ , ଆଜିର ଦିନଟି କାଲି ହେବାର ଆଗରୁ , ମୁଁ ମୋର ବହି ଖାତା ମେଲି ବସିଗଲି , ହିସାବ ଯୋଡିବା ପାଇଁ , ଆଜିର ଲାଭ କ୍ଷତିର ତର୍ଜମା ପାଇଁ , କେତେ କଣ ପାଇଲି ମୁଁ , ଆଉ କେତେ ପାଇବାର ଆଶା , ହେଲେ ମୋ ହିସାବ ଖାତାରେ , ଦେବାର ଘର ଗୁଡିକ ଖାଲି ଖାଲି ଦିଶେ । ଭାବି ବସେ ଯାହା ବି ପାଇଚି ମୁଁ , କେହିତ ଦେଇଚି ମୋତେ , ହେଲେ ପ୍ରତି ବଦଳରେ ଦେଇଛି ମୁଁ କଣ ? ମୋ ପ୍ରତି ଶ୍ୱାସରେ ନେଇ ଥିବା ବାୟୁ , ସୂର୍ଯ୍ୟର ଆଲୋକ , ଝରଣାର ଜଳ , କୋଇଲିର ମଧୂର ସଙ୍ଗୀତ , ଫୁଲର ସେ ମହ ମହ ବାସ , ପିତାର ସେ ଅବଦାନ , ସ୍ନେହ ଆଶ୍ୱାସନ , ମାତାର ବାତ୍ସଲ୍ୟ , ପତ୍ନୀର ଅନାବିଳ ପ୍ରେମ , ସନ୍ତାନର ସେ ହସର ଆନନ୍ଦ , ମୁଁ ତ ଦେଇନି କିଛି , ମୋ କର୍ତ୍ତବ୍ୟର ଛଡା , ଧନ୍ୟବାଦ କହି ବି ପାରିନି । କେଉଁ ବିଶାଦିତ ମୁଖରେ ହସ ଟିକେ , କେଉଁ ହତାଶ ମନରେ ଆଶା ଟିକେ , କେଉଁ ଦୁଃଖି ଜୀବନରେ ସୁଖ ଟିକେ , ଦେଇ କି ପାରିଛି ମୁଁ । ସତରେ , ଭାବିବାକୁ ବିବଶ ହେଇ ଯାଏ ମନ , ଆତ୍ମା ମୋର ଲଜ୍ୟାରେ ମୁଖନତ କରେ , ସବୁ ଥାଇ ମୁଁ କେତେ ଯେ କଙ୍ଗାଳ ? ମନ , ହୃଦୟ , ଶରୀର ମୋ ବିବେକ ଆଖିରେ , କେତେ ନିଶ୍ୱ କରି ଦିଏ ମୋତେ ? ନୂତନ ଦିବସ ସାଥେ ମନ ମୋର ନିଏ , ନୂତନ ଶପଥ , ହେ ପ୍ରଭୁ ! ମନେ ମୋର ଦୟା , କ୍ଷମା , ସ୍ନେହ , ପର ଦୁଃଖେ ଦୁଃଖି ହେବାର ଭାବ ଟିକେ ଦିଅ , ମୋ ଶରୀର , ମନ ବଚନରେ , ସାହସ ଓ ଶକ୍ତି ଟିକେ ଦିଅ । ଫେରିବା ଆଗରୁ କଡା ଗଣ୍ଡା ହିସାବରେ କରଜ ମୋ ଶୁଝି ନ ପାରିଲେ ନାହିଁ , ସୁଧ ଗଣ୍ଡାକ ତ ଦେଇ ପାରିବାର , ଶକ୍ତି ଓ ସାମର୍ଥ୍ୟ ଟିକେ ଦିଅ ।	1
ବିପଦ ମୋ ବିପଦ ବେଳରେ କେତେ କିଏ ନ ପକେଇଛି କାଦୁଅ ଛିଟା : ବାର ଦୁଆର ଶୁଣ୍ଢି ପିଣ୍ଡା ହେଇଛି , ଭୁଲି ପାରିନି ସେ ଘଟଣା , ମୋ ମନର ବ୍ୟଥା । ପଥରଟେ ପରି ସବୁକୁ ସହି ଯାଉଛି ହେଲେ କିନ୍ତୁ ପଥରରୁ ରୁଧିର ଝରେ କିଏ ବୁଝିବ ମୋ ମନ କଥା । ତୁଠ ପଥରରେ ସମସ୍ତେ ଘସି , ମାଜି ହୁଅନ୍ତି , ଗୁମୁରି ଗୁମୁରି କାନ୍ଦେ ସିଏ ନୀରବତା ତାର ଭାଷା ଦୀର୍ଘଶ୍ୱାଷ ତାହାର ସଂଳାପ , ସମୟ ସାଙ୍ଗରେ ସାଲିସ କରେ ସିନା ତୁଟିଯାଏ ବଞ୍ଚିବାର ନିଶା ।	0
ଫୁଲ ପାଇଁ ଗୀତ ଫୁଲ ହସିଲେ ଜଗତ ହସେ ହସଇ ସଂସାର ସାରା ପ୍ରଭୂଙ୍କ ସୃଷ୍ଟିରେ ଫଲରୁ ସୁନ୍ଦର କହ ଆଉ ଅଛି ପରା ! ! ଏତେ ଉଜ୍ଜଳ ରଙ୍ଗ ଭରିଲା କିଏ ସେ ଏହି ଫୁଲେ କେତେ ସୁନ୍ଦର ପବନେ ନାଚେ ଗଛର ଟିକି ଡାଳେ । । ନାଲି ରଙ୍ଗର ପୁରିଲା ହସ ପ୍ରଭୂଙ୍କ ଆଶୀଷ ଧାରା ଆତଯାତ ଯେ ତାଙ୍କ ଆଦେଶେ ସାରା ଜଗତ ପରା ! ! ଫୁଲ ହସୁଥିଲେ ଜଗତ ଯେ ହସେ ବୁଝି କେ ପାରିବ ପ୍ରଭୂଙ୍କ କଥା ଏତେ ସୁନ୍ଦର କି କରି ଗଢିଲେ ଯେ ଗାଉ ଥାଏ ସଦା ତାଙ୍କରି ଗାଥା । । ଫୁଲ ହସେ ଯେବେ ସଂସାର ହସେ ପ୍ରଭୂଙ୍କର ସିଏ ଅପୂର୍ବ ସୃଷ୍ଟି ସୁନ୍ଦର ସୁନ୍ଦରେ ମଧୁମୟଙ୍କର ଝରି ପଡେ ସତେ ଆଶୀଷ ବୃଷ୍ଟି । ।	1
ବର୍ଷା ଆଉ ପ୍ରେମ ପ୍ରଥମ ପ୍ରେମର ପହିଲି ବର୍ଷାରେ ଖୁବ ଭିଜିଲି … ଉନ୍ମାଦନାରେ ପାଗଳ ହେଇ । । ଦ୍ଵିତୀୟ ବର୍ଷାରେ ଖୁବ ଭିଜିଲି… ସେଇ ମୁହୂର୍ତ୍ତ ସବୁକୁ ହୃଦୟର ଖୁବ ନିକଟତର କରିବା ପାଇଁ । । ତୃତୀୟ ବର୍ଷାରେ ଖୁବ ଭିଜିଲି… ସେଇ ସ୍ମୃତି ସବୁକୁ ଧୋଇ ଦେବା ପାଇଁ । । ଆଉ ଆଜି ବି ବର୍ଷାରେ ଖୁବ ଭିଜେ ମୁଁ ବର୍ଷା ଛିଟାରେ ଆଖିର ଲୁହକୁ ଲୁଚେଇ ଦେବା ପାଇଁ । ।	0
ସ୍ୱପ୍ନ ମରିଯାଏ ରାଜରାସ୍ତାରେ ଦାଦନ ଖଟୁଥିବା ପଥର କାଟୁଥିବା ରାସ୍ତା ତିଆରି କରୁଥିବା ଖଣି ଖାଦାନ ଖୋଳୁଥିବା ବଡ଼ବଡ଼ିଆ ବାବୁଭାୟାଙ୍କ ନଭଶ୍ଚୁମ୍ୱୀ ପ୍ରାସାଦ ଗଢୁଥିବା ମାମୁଲି ମଣିଷଙ୍କ ସ୍ୱପ୍ନ ଫୁଟୁଥାଏ ଭାତହାଣ୍ଡିରେ ଫୁଟୁଥିବା ଦି ’ ଟଙ୍କିଆ ଚାଉଳ ପରି । ବୋହି ଯାଉଥାଏ , କଙ୍କାଳସାର କଳା ପିଚ୍‌ପିଚ୍ ଦେହରୁ ତାଙ୍କର ପାଣି ସୁଅପରି ରକ୍ତ . . . ଝାଳ ହୋଇ ରାସ୍ତାକଡ଼ର ଲୋଚାକୋଚା ଡ୍ରମ୍‌ରେ ତରଳୁଥିବା ଡହ ଡହ ପିଚୁପରି । ମିଶୁଥାଏ ଲଣ୍ଡା ପାହାଡ଼ର ଖଣ୍ଡ ଖଣ୍ଡ ପଥର ସନ୍ଧିରେ ଶୋଷି ହେଉଥାଏ , ଖଣିଖାଦାନର ଲୁହା , ଏଲ୍‌ମିନା , କ୍ରୋମାଇଟ୍ କୋଇଲା ଗୁଣ୍ଡ ଭିତରେ ଆଉ ଲୁଚିଥାଏ , କଂକ୍ରିଟ୍ , ମାର୍ବଲରେ ତିଆରି କାନ୍ଥ , ବାଡ଼ , ଛାତ ସମ୍ଭ୍ରାନ୍ତ ପ୍ରାଚୀର ମଧ୍ୟରେ । ଆଉ ଲୁଚୁଥାଏ , କଂକ୍ରିଟ୍ , ମାର୍ବଲରେ ତିଆରି କାନ୍ଥ , ବାଡ଼ , ଛାତ ସମ୍ଭ୍ରାନ୍ତ ପ୍ରାଚୀର ମଧ୍ୟରେ । ଆଉ ତା ’ ପରେ . . . ! ପିନ୍ ପିନ୍ ପକ୍କା ରାସ୍ତାରେ ଗଡ଼ିଚାଲେ ବାବୁଭାୟାଙ୍କ ନାମୀ ଦାମୀ ଗାଡ଼ି , ପେଁ ପାଁ କେଁ କାଁ ଶବ୍ଦରେ କାନ ଅତରା କରି ଅଚିନ୍ତାରେ ମଖମଲ୍ଲୀ ଶେଯ ପାରି ଶୋଇପଡ଼ନ୍ତି ସେମାନେ ନବନିର୍ମିତ ଇନ୍ଦ୍ରପୁରୀରେ ଯୋଗନିଦ୍ରା ଗଲା ପରି । କଳା ଧୂଆଁ ଛାଡ଼ି ଜଳ , ଜଙ୍ଗଲ , ଜମି , ଖଣି , ଖାଦାନ , ମୀନ , ପାନକୁ ଚଳୁ କରି ବିଷାକ୍ତ ପରିବେଶର ଜୁଇରେ ଗଢ଼ି ଚାଲନ୍ତି ଗୋଟିଏ ପରେ ଗୋଟିଏ ପ୍ରସ୍ତାବିତ ଭାବୀ ଶିଳ୍ପ । ଦଧୀଚିର ଅସ୍ଥି ପରି . . . ମାମୁଲି ମଣିଷର ରକ୍ତରେ ତିଆରି ପ୍ରଗତିର ରଥ ଚଢ଼ି , ମାଡ଼ି ଚାଲନ୍ତି ସେମାନେ ଆଗକୁ , ଆଗକୁ , ଆହୁରି ଆଗକୁ ଦଳି ଦେଇ ମାମୁଲି ମଣିଷର ସ୍ୱପ୍ନ ସବୁକୁ ରାଜରାସ୍ତାରେ ।	0
ପରାଜିତ ଲେଖନୀ ଅନଭିଜ୍ଞ ମୋର ଲେଖନୀ ଆଜି କାଇଁ ଦୁଃସାହସ କଲା , ବିଶ୍ୱନିୟନ୍ତାଙ୍କୁ କବିତାର ରୂପ ଦେବା ପାଇଁ ବୃଥା ପ୍ରୟାସ କଲା । ତାଙ୍କ ରୂପ ବର୍ଣ୍ଣନ ପାଇଁ ଶବ୍ଦଚୟନ କରିବାକୁ ଅତି ଉତ୍ସାହିତ ହୋଇ ମସ୍ତିଷ୍କ ସ୍ଥିତ ଶବ୍ଦକୋଷର ପୃଷ୍ଠାସବୁ ଓଲଟେଇ ଚାଲିଲା - ମିଳିଲା ତ କେବଳ ବ୍ୟଙ୍ଗାତ୍ମକ ନିରବତା । ସେଇ ରୂପବିହୀନଙ୍କ ଉଦ୍ଦେଶ୍ୟରେ ଝରିଗଲା କ୍ଷମାଭିକ୍ଷାର ଅନୁରୋଧପୂର୍ଣ୍ଣ ଅଶ୍ରୁ । ତାଙ୍କ ବାସସ୍ଥଳୀ ଅନୁସନ୍ଧାନରେ ବାହାରିଲା ଅପରିପକ୍ୱ , ଅଜ୍ଞାନ । ଚକ୍ଷୁପ୍ରଦେଶ ଅଧିକୃତ ପ୍ରତିସୂଚ୍ୟଗ୍ରସ୍ଥାନ ବାରମ୍ୱାର ଅନୁଶୀଳନ କଲା– ସବୁଠି ସେ ପୂର୍ଣ୍ଣରୂପେ ଦୃଶ୍ୟମାନ । ସେଇ ସର୍ବବିଦ୍ୟମାନଙ୍କ ଉଦ୍ଦେଶ୍ୟରେ ଝରିଗଲା ପ୍ରେମପୂର୍ଣ୍ଣ ଅଶ୍ରୁ । ତାଙ୍କ ସ୍ଥିତି ବିଷୟରେ ଗବେଷଣା କରିବାକୁ ବାହାରିଲା ନିର୍ବୋଧଶ୍ରେଷ୍ଠ ସମୟର ସାହାଯ୍ୟ ନବାକୁ ଚିନ୍ତାକଲାବେଳେ ହୃଦ୍‌ବୋଧ ହେଲା ଯେ - ଅତୀତ , ବର୍ତ୍ତମାନ ଓ ଭବିଷ୍ୟତର ସଂଜ୍ଞା ମଧ୍ୟ ତାଙ୍କ ଆଶ୍ରିତ । ସେଇ ରହସ୍ୟମୟଙ୍କ ଉଦ୍ଦେଶ୍ୟରେ ଝରିଗଲା ଭକ୍ତିପୂର୍ଣ୍ଣ ଅଶ୍ରୁ । ତାଙ୍କ ଗୁଣ ଚିତ୍ରଣର ଆକାଂକ୍ଷାରେ ହୃଦୟ ଅଭ୍ୟନ୍ତରର ସବୁ ଅନୁଭବକୁ ଅତି ଯତ୍ନରେ ସାଉଁଟିଲା - କୌଣସି ବିଶେଷଣର ସାମର୍ଥ୍ୟନାହିଁ ତାଙ୍କ ଗୁଣକୁ ପ୍ରକାଶ କରିବାର । ସେହି ନିର୍ଗୁଣଙ୍କ ଉଦ୍ଦେଶ୍ୟରେ ଝରିଗଲା ଆନନ୍ଦପୂର୍ଣ୍ଣ ଅଶ୍ରୁ । ଏବେ ମୋ ପାଖରେ . . . ତାଙ୍କ ସହ ଅଭିନ୍ନତାର ଅନୁଭବ , ଭାବବିହ୍ୱୋଳ ଏକ କବିପ୍ରାଣ , କେଇଧାର କୃତଜ୍ଞତାର ଅଶ୍ରୁ ଆଉ ପରାଜିତ ଏକ ଲେଖନୀ . . . ।	0
ସହଜ ନୁହେଁ ସବୁ ମଣିଷକୁ ଏକାଠି କରିବା ଯେମିତି ସହଜ ନୁହେଁ ସବୁ ହୃଦୟକୁ ସ୍ନେହରେ ଜିତିବା ସେମିତି ସହଜ ନୁହେଁ । ସବୁ ମଣିଷକୁ ଭଲ ପାଇବାଟା ଯେମିତି ସହଜ ନୁହେଁ ସବୁ ପଥରକୁ ଦେବତା କରିବା ସେମିତି ସହଜ ନୁହେଁ । । ସବୁ ବରଷାରେ ଦେହ ଭିଜାଇବା ଯେମିତି ସହଜ ନୁହେଁ ସବୁ ଫଗୁଣରେ ରଙ୍ଗ ହେବାଟା ବି ସେମିତି ସହଜ ନୁହେଁ । । ସବୁ ଗଛ ତଳୁ ଛାଇ ମିଳିବାଟା ଯେମିତି ସହଜ ନୁହେଁ ସବୁ ମଣିଷଠୁଁ ମଣିଷ ପଣିଆ ମିଳିବା ସହଜ ନୁହେଁ । । ସବୁ ହାତ ଲେଖା ପଢ଼ିବା ଯେମିତି ସହଜିଆ କଥା ନୁହେଁ ସବୁ କୁଆଁରୀର ମନ ଜିଣିବାଟା ସେମିତି ସହଜ ନୁହେଁ । । ସବୁ ଅନ୍ଧାରରେ ଚୋରା ପୀରତିଟା ଯେମିତି ସହଜ ନୁହେଁ ସବୁ ଜୋଛନାରୁ ପ୍ରେମ ସାଉଁଟିବା ସେମିତି ସହଜ ନୁହେଁ । ।	0
ଜେଜେ ବାହାରିଲେ ବଜାର କରି ଅସୁମାରି ସ୍ୱପ୍ନ ଆଖିରେ ଧରି ଜେଜେ ବାହାରିଲେ ବଜାର କରି । ଗାଁଟା ଯାକ ଭାରି ଅଳିଆ ସହରଟା କାଳେ ଭାରି ବଢ଼ିଆ । ନାକକୁ ଫୁଲେଇ ମୁହଁକୁ ମୋଡ଼ି କହୁଥିଲା ଆମ ସୁନ୍ଦରୀ ବୁଢ଼ୀ । ବୁଢ଼ୀ ମନ ହେଲାଣି ସୁକୁସୁକୁ ଦୀପାବଳିରେ ଯିବ ନାତି ପାଖକୁ । ସକାଳୁ ମତେ କହିଛି ଆଜି ବଜାରୁ ଆଣିବ ସଉଦା ଭାଜି । କାକରା , ଆରିଷା , ମଣ୍ଡା ଗଢ଼ିବ ମାଛ ସାକରାକୁ ନାନା ଦରବ । ନୂଆ ଶାଢ଼ୀ ଆଉ ଧୋତି ସାଙ୍ଗକୁ ମୁଆଁ ଧରି ଯିବ ପୁଅ ପାଖକୁ । ପାନପାଖ ପାଟିରୁ ଲାଳ ଗଡ଼ିପଡୁଛି ତଥାପି ବୁଢ଼ୀ ଲାଗିପଡ଼ିଛି । ରାତି ଯାକ ଆଉ ହଉନି ନିଦ ଜଗିଛି କେବେ ରାତି ପାହିବ । ସଅଳ ଉଠି ହେଲା ତିଆରି ଚାଲ ଯିବା ଏବେ ଯିବା ସହର ଆମ ପୁଅର ଘର । ବାହାରିଲୁ ଏଥର ଆମେ ବୁଢ଼ାବୁଢ଼ୀ ପୁଅ ଏଡ଼େବଡ଼ ଘର କରିଛି ଗାଁରେ କାଇଁ ମୁଁ ପଡ଼ିରହିଛି । ଗୁଲୁଗୁଲିଆ ମୋ ନାତି ଟୋକାଟା ତା ’ ସାଙ୍ଗେ ଖେଳି କଟିଯିବ ଦିନଟା । ତୁମ କଥା ଏବେ ସେତିକି ଥାଉ ପୁଅ ଘର ଦାଣ୍ଡ ଚୌକିଦାର କହିଲା ଏ ଡାକ୍ତର ବାବୁଙ୍କ ଘର । ବାହାରୁ ବାହାରୁ ଘଉଡ଼ି ଦେଲା କହିଲା ବାବୁଙ୍କ ଦୁଆରେ ତାଲା । ମୁହଁକୁ ଫୁଲାଇ ଠେଙ୍ଗା ଦେଖେଇ କହିଲା କୋଉଠୁ ଆସନ୍ତି ଧାଇଁ । ମଳି ମୁଣ୍ଡିଆ କଉଠିକାର ବାପା ମା ’ କାଳେ ଆମ ବାବୁଙ୍କର । ଆଜି ଯାଏଁ ତମେ ଥେଲ କୋଉଠି କେବେ ତ ତୁମକୁ ଦେଖିନି ଏଠି । ମୋ ବୁଢ଼ୀର ଆଉ ବଳ ପାଉନି ରାସ୍ତା ଉପରେ ସେ ଟଳିଗଲାଣି । ବୁଢ଼ୀ ମୁହଁ ଦେଖିପାରିଲି ନାହିଁ । ସଖୀ ଏତେ ସପନକୁ ଆମ ରାତି ନାହିଁ । ପୁଅ ବୋହୂ ଘରେ ଚାବି ପକେଇ ଗଲେଣି ବିଦେଶ ଛୁଟି କଟେଇ । ବୁଢ଼ୀର ମୁହଁ ଆଉ ଦିଶୁନି ଭଲ ଚାଲ ସଖୀ ଏବେ ଗାଁକୁ ଚାଲ । କେତେ ନାତି ନାତୁଣି ଆମର କେତେ ପୁଅ ବୋହୂ ଆମ ଗାଁର । ସମସ୍ତଙ୍କ ପାଖକୁ ଚାଲ ଫେରିଯିବା ପୁଣି ଦିପାବଳୀ ଆମ ଗାଁରେ ପାଳିବା । ଟିକେ ହସିଦେ ମୋ ସୁନ୍ଦରୀ ବୁଢ଼ୀ ପୁଣି ଯିବା ଚାଲ ବଜାର କରି ଚାଲ ଯିବା ଆମ ଘର ବାହୁଡ଼ି । ।	1
ସୁନା ହରିଣୀ ଫର୍ଣ୍ଣେସ୍‌ର ରଡ଼ ନିଆଁପରି ହୁ ’ ହୁ ’ ଜଳୁଛି ସେ ଦେହ - କ୍ଷୁଧା - ତାଡ଼ନାରୁ ମୁକ୍ତି ଲୋଡ଼େ ସମୁଦ୍ରର ଅଶାନ୍ତ ଲହରୀ ଅରଣ୍ୟେ ଅରଣ୍ୟେ ଯାଏ ପଥ ଖୋଜି ମୁକ୍ତି ନେବ ପାପ ଓ ପୁଣ୍ୟରୁ ମୁକ୍ତି ନେବ ନିଶାଚରୀ ସୁବର୍ଣ୍ଣ ଖୋଳରୁ କାମନା ଓ ବାସନାର ରାଜ ଅନ୍ତପୁରୁ । ରଙ୍ଗ ଢାଙ୍କି ସୁବର୍ଣ୍ଣର ମୋହଗ୍ରସ୍ତ ଆଖି ଓ ଆଶାରେ - ମନ ଭୁଲାଇଲା ଜହ୍ନ ଓ ସମୁଦ୍ର ପରି ମାୟାରେ ମୋହିଲା । ମାୟା - ମୃଗ - ମରୀଚିକା ଭୁଲାଇଲା ସେ ରାଜନନ୍ଦିନୀ ସ୍ୱାମୀ ଓ ସଂସାର ଥାଇ ସେ ଏକ ରମଣୀ ପ୍ରଲୁବ୍ଧ ଆକାଶ ତଳେ ନାରୀ ଦେଲା ନାରୀତ୍ୱର ସ୍ପର୍ଶ ରାମ ଓ ଲକ୍ଷ୍ମଣ ଗଲେ ଖୋଜି ଖୋଜି ଘୋର ପ୍ରବଞ୍ଚନା ସୁନାର ହରିଣୀ । ସହର ସମୁଦ୍ର ଡେଇଁ ଡେଇଁ ରକ୍ତ ମାଂସର ମୁହୂର୍ତ୍ତ ସମୟର ବାଲିବନ୍ଧ ଆଜି ସେ ଯାଉଛି ଛୁଇଁବାକୁ ଧନର ଧରିତ୍ରୀ ଛାଡ଼ି ପଛେ ସ୍ୱାମୀ ଓ ଦିଅର ମାଟିଘର , ଧାନଖଳା ଚମ୍ପା ଆଉ ସଜନା ଗଛର ମୋହ ପଞ୍ଚବଟୀ ପତ୍ର କୁଡ଼ିଆରୁ ସିଂହଳ ଦ୍ୱୀପକୁ । ଈଶ୍ୱର ସେ ମୋହଗ୍ରସ୍ତ ପୁଣି । ମୋହଗ୍ରସ୍ତ ଆକାଶ - ଅରଣ୍ୟ ପ୍ରଲୁବ୍ଧ ଧରଣୀ ମାୟାମୃଗ ମାୟାରେ ମୋହିଲା ଦେହର ଇସାରା ତା ’ ର ଛଳନାରେ ମୁଗ୍ଧ କଲା ରାମ ଓ ଲକ୍ଷ୍ମଣ ମୁଗ୍ଧ କଲା ସୁବର୍ଣ୍ଣର ଖୋଳ ଆଗେ ରାମ ଧାଉଁଛନ୍ତି ପଛରେ ସୌମିତ୍ରୀ ସାମ୍ନାରେ ଦିଶୁଛି ଧୂଆଁ ଆସୁଛି ବିପତ୍ତି ସିଏ ନାରୀ , ମାୟାମୃଗ , ସୁନାର ହରିଣୀ ।	0
ସମୟର ଅନ୍ତରାଳ ଆଲିଙ୍ଗନ କରିବାକୁ ଡର ଲାଗେ ସମୟକୁ , ଖୁବ୍ କ୍ଷୀପ୍ରତର ସିଏ ଏଇ ଆସୁଛି ବୋଲି ଚାଲିଯିବ କାଳେ ବିଶ୍ୱାସ ବା କରିବ ତାକୁ କିଏ ? ସେ ଦିନରୁ ସମୟ ତ ଚାଲୁଛି ଅବିରାମ ଭାବେ , କିଏ ବା ଚାଲୁଛି ତା ’ ସହ ତାଳ ଦେଇ । ତଥାପି ମନକୁ ତା ’ ବୁଝିବାକୁ ହେବ , ସେ ନିଷ୍ଠୁର ନୁହେଁ , ବରଂ ସହିଷ୍ଣୁ ସେ ସବୁଦିନ ପାଇଁ . . . ! ପ୍ରିୟାର ପଣତ କାନିରେ ଥିବାଯାଏ ଯେମିତି ଦୁନିଆର କିଛି ଦୁଃଖ ସୁଖ ଜଣାପଡ଼େ ନାହିଁ , ସମୟର ଗତି ସହ ଚାଲିବାର ପ୍ରତିଶ୍ରୁତି ନେଲେ ଆଉ କିଛି ଦୁଃଖ ରହେ ନାହିଁ । ସଜାଡ଼ି ନିଅ , ପରଖି ନିଅ , ସବୁକିଛି ବେଶଭୂଷା , ଆଉ କର୍ତ୍ତବ୍ୟର ଲମ୍ୱା ରୁଟିନ୍‌କୁ ଏଇତ ହସୁଛି ସମୟ , ତୁମ ଆଡ଼େ ଚାହିଁ , ହାତ ବଢ଼ାଉଛି ତୁମ ବନ୍ଧୁତ୍ୱକୁ ସ୍ୱୀକାର କରିବାକୁ ।	1
ଭଙ୍ଗା ଆଇନା ଆଇନା ଚଡ଼କି ଯାଏ ପଚାରିଲେ ସମସ୍ତେ କହନ୍ତି ଆମେ ଜାଣୁନା ! ଦୁଷ୍ଟ ପୁଅ ମାଡ଼ଖାଏ ବଡ଼ ଝୁଅ ନ ଜାଣିଲା ପରି ବାଟ ଭାଙ୍ଗି ଚାଲିଯାଏ ଘରଣୀ କହେ , “ ଆଇନାରେ ମୋର କି ପ୍ରୟୋଜନ ଏ ବୟସରେ ? ” ମୁଁ ଭାବେ , ମୁଁ ତ ଭାଙ୍ଗିନି ତେବେ ଭାଙ୍ଗିଲା କିଏ ? ହୁଏତ କାଳ ପୁରୁଷ ଆସିଥିଲା ରାତିରେ ତା ’ ପ୍ରତିବିମ୍ୱ ଧରି ରଖିବାକୁ ଅସମର୍ଥ ହୋଇଥିବ ସେ । ଝୁଅ ଆର ଘରୁ ମୁହଁ ଫଣ ଫଣ କରି କ ’ ଣ ଗୋଟା କହୁଥିଲା ତା ’ ମାଆକୁ କାହିଁ ସେଦିନ ତ ଏତେ ସୋର ଶବ୍ଦ ନଥିଲା ଏ ଘରେ , ହୃଦୟଟା ଚଡ଼ଚଡ଼ କରି ଫାଟିଗଲା ବାପା ଭାଙ୍ଗି ଦେଲେ ମନର ଆଇନା କେହି ତ ପଦୁଟିଏ କହିନି ମୁହଁ ଖୋଲି ପଦାର୍ଥଟି ଭାଙ୍ଗିଗଲେ ଏତେ ଦୁଃଖ ହୁଏ ସେକଥା ଯଦି ବୁଝିଥାନ୍ତେ ବାପା ମନ ମୋର ଝୁଲୁଥାନ୍ତା ଆଉ ଜଣକର ଚିତ୍ର ବଖରାରେ । ।	0
ଦାନର ଦାନ ଏମିତି କ ’ ଣ ହେଇଯାଇଛି ଯେ ଏତେ ତୁମ୍ୱିତୋଫାନ ଖବରକାଗଜର ପହିଲି ଫର୍ଦ୍ଦରେ ଦୂରଦର୍ଶନର ସବୁ ଚ୍ୟାନେଲ୍‌ରେ ଜାତୀୟଠୁ ଅନ୍ତର୍ଜାତୀୟ ସବୁଠି ଏକା ଦୃଶ୍ୟ ! ସତରେ କଣ ଛିଡ଼ିପଡ଼ିଛି ଆକାଶ ନା ଧରାଯାଇଛି ରସାତଳକୁ ହାତଛଡ଼ା ହୋଇଛି କି ସମ୍ରାଟଙ୍କ ରାଜ୍ୟ ଶୁଖିଗଲା କି କ୍ଷୀରସାଗର ନା , ଫଣା ହଲେଇଳା ବାସୁକୀ ଖୋଲିଲେ କି ତୃତୀୟ ନୟନ ଶଙ୍କର ବାବୁଭୈୟାମାନେ ଅଛନ୍ତି ତ ସୁରକ୍ଷିତ । ହେଲା ଏବେ ଦଲକା ଦଲକା ରକ୍ତ କାଶୁଥିବା ତିର୍ଲାଟା ମଲା ତା ’ ମର୍ଦ୍ଦ ଯେତେବେଳେ ତା ’ ଶେଷ ଇଚ୍ଛା ରଖିଲି ତାକୁ ଗାଁ ମଶାଣି ଯାଏ ନେବାକୁ ଥିଲା ତ , ନିଜ କାନ୍ଧକୁ ବାହନ କଲି ଏମିତି କେତେ ବୋଝ ବୋହି ମୁଁ କୁର୍ମ ହୋଇଛି ମୁଁ ଜାଣେ ସାରାଜୀବନ ନଅଙ୍କିଆ ଛତ୍ରଖିଆର ଭାଗ୍ୟ ମୋର ଏଇକଥାକୁ ଏତେ ଫେଣାଫେଣି କାହିଁକି ? କ ’ ଣ ପଚାରୁଛନ୍ତି ବାବୁ ଆଜ୍ଞା ସରକାର ବାହାଦୂରଙ୍କ କଥା ସେ ତ ସବୁ ଖଞ୍ଜିଛନ୍ତି ଏନ୍ତୁଡ଼ି ଠୁ ମଶାଣି ଯାଏ ତାଙ୍କୁ ନିନ୍ଦିବି ମତେ ଦଇବ ସହିବଟି ସରକାର ଭଲରେ ଥା ’ ନ୍ତୁ ! ମୋର ଲୁହ କୋହ ସବୁ ସିମେଣ୍ଟିଆ ଠିକ୍ ପ୍ରଧାନମନ୍ତ୍ରୀ ଗ୍ରାମ ସଡ଼କ ପରି ଯାଆନ୍ତୁ ଆଜ୍ଞା ଆଉ ଉତ୍ତର ଦେବାକୁ ଜୁ ’ ନାହିଁ ମୋର ସଭ୍ୟତା ଶଢ଼ିବାର ମୁଁ ଦେଖିଛି ଦେଖିଛି ପୁଣି ଆପଣମାନଙ୍କର ମୋ ଆଳରେ ପ୍ରଚାରିତ ହେବାର ଅନ୍ତରଙ୍ଗ ଛଳନା ଏଯାଏଁ ମୁଁ ଦି ’ ଟୋପା ଲୁହ ବି ଗଡ଼େଇନି ଠିକ୍‌ରେ ବୁଝିନି ବି ମା ’ ଛେଉଣ୍ଡ ଝିଅର ବେଦନା ! ମୋର କିଛି ଅଭିଯୋଗ ନାହିଁ ନା ସରକାର ନା ପ୍ରଶାସନ ଠି ଏମାନଙ୍କ କଥା ଛାଡ଼ନ୍ତୁ ମୁଁ ତ କ୍ଷମା କରିଦେଇଛି ସେ ଅଦୃଶ୍ୟ ଈଶ୍ୱରଙ୍କୁ ଯିଏ ପଠେଇଛନ୍ତି ମତେ ଏ ପୃଥିବୀକୁ !	0
ବର୍ଷା ବର୍ଷା ଆସେ ମୋ ଘର ସାମ୍ନା ଲଣ୍ଡା ପାହାଡ଼ରେ ଲେଉଟାଣି ପକ୍ଷୀଙ୍କ ଘରମୁହାଁ କାକଳିରେ ବାଲକୋନୀରେ ସନ୍ଧ୍ୟା ଚାର ଆସର ସରି ଆସୁ ଆସୁ ବର୍ଷା ଆସେ ମୋ ବଗିଚା ବତୁରା ମାଟିର ସୁରଭିରେ । ବର୍ଷା ଆସେ ଅଚାନକ , ଅଜଣା ଅତିଥି ପରି ଅସୂର୍ଯ୍ୟ ସହରରେ ଏକା ରହୁଥିବା ମୋ ପ୍ରେମିକାର ସିକ୍ତ କବରୀରେ ବର୍ଷା ଆସେ ଆରଣ୍ୟକ କ୍ଷୁଧା ନେଇ ମିଠା ମିଠା ଆଦିମ ତୃଷ୍ଣାରେ ଆନମନା ହୁଏ , ସ୍ମୃତି ଆଉ ଶୂନ୍ୟତାରେ ମୋତେ ଖୋଜି ହୁଏ ରାତ୍ରିର ବୟସ ବଢ଼େ ପ୍ରିୟା ମୋତେ ଏକା ଏକା ଝୁରେ କେବେ ଲେଖି ରଖେ ତା ’ ର ଅଧାଲେଖା ବର୍ଷା ଡାଏରୀରେ । ବର୍ଷା ଆସେ ଗାଁ ହାଟ ବ୍ୟସ୍ତ ବିପଣୀରେ ଝୁଣ୍ଟି ପଡୁଥିବା ଦୁଃଖସୁଖକୁ ଗୋଟେଇ ବର୍ଷା ଆସେ ଝୁମ୍ପୁଡ଼ିର ଦରଭଙ୍ଗା ଖୋଲା ଝରକାରେ କାଠଚୂଲିର ଆଲୁଅରେ ତେଲ ଲୁଣକୁ ପରଖି ନଉ ନଉ ବର୍ଷା ଆସେ ସାତସିଆଁ ରେଜେଇରେ , କେବେ ପୁଣି କ୍ଳାନ୍ତି ଫେଣ୍ଟା ଅଜସ୍ର ସ୍ୱପ୍ନରେ ।	1
ଭିଜା ସହର ଭାରି ଭଲ ଲାଗେ ଯେବେ ସହରଟା ଭିଜିଯାଏ ଅସରାଏ ବର୍ଷାରେ ! ଛାଡ଼ିଯାଏ ବର୍ଷା କିନ୍ତୁ ତା ’ ସ୍ପର୍ଶର ଚିହ୍ନ ରହିଯାଏ ସହରର କଳା ମଚମଚ ରାସ୍ତାରେ ! ରାସ୍ତାର ଦେହ ଧୋଇ ଗାଧୋଇ ଦେଇ ସହରଟାକୁ ମେଘ ଫେରିଯାଏ ନୀଳ ଆକାଶକୁ ! ସତରେ ଭାରି ଭଲ ଲାଗେ ଯେବେ ଭାରିଯାଏ ସହରରେ ଶୀତଳତା ପୁଣି କୁଢ଼ କୁଢ଼ ନିର୍ଜନତା ! କାଁ ଭାଁ କେଉଁଠି କେମିତି ଓଦା ଜୁଡୁବୁଡୁ କୁତି କୁକୁରଟା କିମ୍ୱା ମଦୁଆ ରିକ୍ସାବାଲା , ଅବା ବୁଢ଼ୀ ପାଗେଳିଟା ତା ’ ର ଲୁଟି ଯାଇଥିବା ଯୌବନକୁ ଖୋଜୁଥାଏ । ଚା ’ ଦୋକାନର ଅଧାଲିଭା ଆଞ୍ଚ ଜମିଥାଏ । ସତେ କେତେ ଆପଣର ଲାଗେ ଏ ସବୁ ବର୍ଷାଭିଜା ରାତିରେ ! ଏସବୁକୁ ଆଡ଼େଇ , ନିର୍ଜନତାର ଭିଡ଼କୁ ଠେଲିପେଲି ମୋ ମନ , ମୋ ଦେହ ଘୂରି ବୁଲୁଥାନ୍ତି ସହରଟା ସାରା , ପୁଣି ପାହିଯାଏ ରାତି ତୁମ ପ୍ରତୀକ୍ଷାରେ !	1
ନୂଆବୋହୂ କାହା ଆଗରେ କହି ଦେଲେ ଭୁଲ୍ ହେବ ଡାଏରୀରେ ଲେଖିଦେଲେ ଧରାପଡ଼ିଯିବ ଏବେ ତ ହଁ ନାହିଁର ବଳୟ ଭିତରେ ତା ’ ର ସୁନେଲି ଦିନର ହସ୍ତାକ୍ଷର ଆଉ ନୂଆ ନୂଆ ରଚନା ମିଛ ମିଛ ବାଲିଘର ହୋଇଛି ସତ ଘରକରଣା ତା ’ ର ପୃଥିବୀର ମାନଚିତ୍ର ଦାଣ୍ଡପିଣ୍ଡାରୁ ଘର ଅଗଣା ମାଆ ହାତ ପରଷା ମନେ ପଡୁଛି ଫିକା ପଡ଼ି ଆସିଲାଣି ଝିଅ ଦିନର ସ୍ୱପ୍ନ ଘର ଭିତରେ ଗୁରେଇ ହେଉଛି ଅରଣା ମନ ଝରକା ଫାଙ୍କରେ ଲୁଚି ଲୁଚି ଚାହିଁ ଦେଉଛି କୁମାର ପୂର୍ଣ୍ଣମୀ ଜହ୍ନ ମାଆ ଶିଖାଇଥିଲା ସାଣ୍ଠଣା ବସୁନ୍ଧରା ପରି ସହିଯିବାକୁ ଭାଉଜ କହିଥିଲେ ମନ ନେଇ ଚଳିବ ନିଜକୁ ପାଶୋରି ଦେବ ସବୁ ଦୁଃଖ ଯନ୍ତ୍ରଣାକୁ କଦଳୀ ପଟୁକା କରି ନଈରେ ଭସେଇ ଦେବ ସତରେ ତ - କଥା କହି ନ ଜାଣିଲେ ଦୋଷ ହେବ ଝିମିଟି ଖେଳରୁ ମହାଭାରତ ପୃଥ୍ୱୀ ଓଲଟିବ ଅରଣ୍ୟରେ ନିଆଁ ଲାଗିଯିବ ଉଠିବାକୁ ହେବ ସହଳ ସହଳ ଅଳସ ନିଦକୁ ହାତରେ ପୋଛି ଦେଇ ଆଙ୍କି ଦେବ କିଛି କଥା କବିତାର ଲତା ସଭିଙ୍କର ମଙ୍ଗଳ କାମନା କରି ଦୀପଟିଏ ଜାଳିଦେବ ଅନୁଚ୍ଚାରିତ ଶବ୍ଦରେ ମୁଖସ୍ଥ କରିବା ଗୀତ ଆବୃତ୍ତି କରିବ ତୁଳସୀ ଚଉରା ମୂଳେ କାଉକୁ ବାଢ଼ିଦେବ ଦି ’ ମୁଠା ଚାଉଳ ଆସୁଥିବେ ବାପଘରୁ କେହି ଆସୁଥିବ ବୋଝ ବୋଝ ସ୍ୱପ୍ନର ଚାଙ୍ଗୁଡ଼ି ବାସୁଥିବା ମହ ମହ ସ୍ମୃତିର ସକାଳ !	0
ପାଟ ଡୋରୀ ଶଙ୍ଖ କ୍ଷେତ୍ରରୁ ତୁଳସୀ କ୍ଷେତ୍ର ଯାଏ ଲମ୍ୱିଥାଏ ଏକ ସୁଦୀର୍ଘ ବିଶ୍ୱାସ ଭାବର ଗୁରୁଗମ୍ଭୀର ଉଚ୍ଚାଟନ ସୀମା ସହ ସମ୍ମୋହନ ପ୍ରାଣ ସହ ପ୍ରତୀମାର ଶବ୍ଦ ସହ ସଂଳାପର ଜୀବନ ସହ ସଳିତାର ଏକ ମହାର୍ଘ୍ୟ ସର୍ମପଣ ପୁରରେ , ପଲ୍ଲୀରେ ସକାଳର କାକର ଟୋପାରେ ସୂରୁଯର ନାଲିଆ ଟିପାରେ ଗୋ - ଧୂଳିର ଧୂସର ଛନ୍ଦରେ ସଞ୍ଜ ଆଳତୀର କର୍ପୂର ଗନ୍ଧରେ ତୁମେ ଗୁଞ୍ଜରିତ ହୁଅ ବଳଦେବ ଜଗନ୍ନାଥ ସୁଭଦ୍ରା ରୂପରେ ସାତ୍ତ୍ୱିକ ଭାବରେ ଚିନ୍ତାରେ , ଚେତନାରେ ଭଲ ପାଇବାର ବୀଜମନ୍ତ୍ରରେ ଆଉ ଓଁ କାର ଧ୍ୱନିରେ ଓଁ କାର ଧ୍ୱନିରେ । ।	1
କିଏ ମାଓବାଦୀ ପାଚିଲା ଧାନକ୍ଷେତକୁ ବାଣ୍ଟି ଖାଉଥିବା ପଙ୍ଗପାଳମାନେ କୁଦା ମାରୁଛନ୍ତି ଛନକି ଯାଉଚନ୍ତି ମାଓବାଦୀଙ୍କ ତୀର ମାଡ଼ରେ । ଗୁଳି ଚଡ଼କରେ ଚହଲି ଯାଉଚି ଶୋଷଣର ପୂର୍ଣ୍ଣ କୁମ୍ଭ କାତିରି ଉଠୁଚି ଧଳାଧୋତି ଥର ଥର ବରଡ଼ାପତ୍ର ପଞ୍ଜାବୀର ଦାଢ଼ । କିଏ ପଢ଼େଇ ଦେଲା ମାର୍କ୍ସବାଦ କେଜାଣି ? ମଣିଷମେଳାରେ କିଏ ଚଟେଇ ଦେଲା ଜହ୍ଲାଦଙ୍କ ରକ୍ତ ବାଘ ପାଟିରେ କେଜାଣି ? ମାଂସ ରୁଚୁନି ବାଘକୁ ଖୋଜୁଚି ମଣିଷ ରକ୍ତ ମାଳି ଜପୁଥିବା ଗଣ ସେବକମାନେ ମନ୍ତ୍ରୀପୁରରେ ସଚ୍ଚିବାଳୟରେ ଧ୍ୟାନସ୍ଥ ବଗ ବୈଷ୍ଣବମାନଙ୍କ ତୁଳା ଖସିପଡୁଚି ବନ୍ଧୁକ ବର୍ଷାରେ ଦଣ୍ଡିକିରିଙ୍କ ମୁଣ୍ଡରେ । ପଞ୍ଜୁରୀ ଭାଙ୍ଗି ଡେଇଁ ପଡ଼ିଲେ ମହାବଳ ମଣିଷମାନେ ଠାବ କଲେ ରାବଣ କୁମ୍ଭକର୍ଣ୍ଣ ଭାଙ୍ଗି ପକେଇଲେ ଅଶୋକବନ ହାଡ଼ ପାହାଡ଼ । କିଏ ଢାଳି ଦେଇଚି ଜହର ତାଙ୍କ ଆମ୍ୱଟାକୁଆ ଜାଉରେ ଫିଙ୍ଗି ଦେଇଚି ନିଆଁ ହୁଳା ତାଙ୍କ ପତର କୁଡ଼ିଆକୁ ପାଉଁଶଗଦାରୁ କୁହୁଳି ଉଠିଛି ଝଡ଼ ଡକାଡକି ହେଇ ତିଆରି କଲେ ଗୋଟେ ଦଳ ନା ହେଲା ମାଓବାଦୀ କଣ୍ଟା ଚାମଚରେ ଝୁଲେଇ ଦେଲେ ହାଣ୍ଡି ହାଣ୍ଡିଆ ତାଙ୍କ ଆଖିରୁ କାଢ଼ି ନେଲେ ସ୍ୱପ୍ନର ଚଷମା ଆଙ୍କି ଦେଲେ , କନ୍ଧମାଳ , ରାଉରକେଲା , ଦାନ୍ତେୱାଡ଼ା ରାମ୍ପିଦେଲେ କୋଠପୁଅଙ୍କୁ ତୀର ଅଗରେ । ଏବେ ଗଳି କନ୍ଦି ଖୋଜାଚାଲିଚି ମାଓବାଦୀ କେତେବେଳେ , ଜଙ୍ଗଲରେ ତ ପାହାଡ଼ ଖମାରେ , କି ପଞ୍ଚ ତାରକା ହୋଟେଲ୍ କି ଏସି ରୁମ୍‌ରେ ପାଇଖାନା ଆଉ ପାର୍ଲିଆମେଣ୍ଟ୍‌ରେ । ମାଓବାଦୀ ଖୋଜୁଛନ୍ତି ମାଓବାଦୀ ଆକାଶରେ , ପାଣିରେ କି ମାଟିରେ କାଳେ କେବେ ମିଳିଯିବ ସତ ମାଓବାଦୀ !	0
ଗଛ କଥା ଘର କରିବ ବୋଲି କାଟିଦେବ ପୂର୍ବପୁରୁଷଙ୍କ ଗଛ । ସେହି ଘରେ ଶୋଇଲେ ମୁଁ ସ୍ୱପ୍ନ ଦେଖେ ଘରେ କାଠ ନୁହଁ ଝୁଲୁଚି ଜେଜଙ୍କ ଅସ୍ଥିହାଡ଼ , ମେରୁଦଣ୍ଡ ଏମିତି ସ୍ୱପ୍ନ କାହିଁକି ଦେଖେ ମୁହିଁ ? ମୋତେ ଲାଗେ ଏଇଠି କେଉଁଠି ଅନ୍ଧାରରେ ଅଛନ୍ତି ଜେଜ ? ଦିନେ ଦିନେ ନିଦ ବାଉଳାରେ ଦୌଡ଼ିଯାଏ ଜେଜଙ୍କ ସମାଧି ପାଖକୁ ପାଚିଲା ପତ୍ରରେ ଥାଏ ଟୋପାଏ କାକର ବୁନ୍ଦା ମୁଁ ଆସି ଘରେ ଲୁଚିଯାଏ । ଝର୍କା ଖୋଲିବା ମାତ୍ରେ ସବୁଜ ଶୂନ୍ୟତା ଗୋଟେ ଲମ୍ୱି ଆସେ ନିଦରେ ଶୋଇ ମୁଁ କହେ ଜେଜେ , ଜେଜେ , ଗଛ , ଗଛ ! ଜେଜମାନେ ଗଛ ଲଗାନ୍ତି ଫଳପୁଷ୍ପ , ପତ୍ର ଓ ଛାଇରେ ଗଢ଼ନ୍ତି ପୁରୁଷ ପରେ ପୁରୁଷ ବାପାମାନେ ଗଛ କାଟି ଗଢ଼ନ୍ତି କଂକ୍ରିଟ୍ ସ୍ଥାପତ୍ୟ ଘର ସରିବା ବେଳକୁ ଗଛ ନ ଥାଏ ନ ଥାନ୍ତି ଜେଜ ! ମୁଁ ଗୋଟେ ଗଛ ପୋତିଛି ସିଏ କ ’ ଣ ବଞ୍ଚିବ ? ଥରେ ସ୍ୱପ୍ନରେ ଦେଖିଲି ଏକ ବିଚିତ୍ର ଦୃଶ୍ୟ ପତ୍ନୀ ଓ ପିଲାମାନେ ହାତରେ ମାରଣାସ୍ତ୍ର ଧରି କାଟି ଚାଲିଛନ୍ତି ମୋର ପାଦ , ବେକ ଛିଣ୍ଡା ଅଖାରେ ବାନ୍ଧି ପୋତି ଦେଇଛନ୍ତି ପାଇଖାନା ଟାଙ୍କିରେ । ରାତିପାହିବା ବେଳକୁ ମୁଁ ଗାଆଁରେ ପୋତିଥିବା ଗଛରେ ଫୁଲ ହେଲାଣି ଏଇ ଗଛ ମୋ ଜେଜ !	0
ଆହ୍ୱାନ ଶୁଣରେ ଶାସକ ଶୁଣ ପ୍ରଶାସକ ଚାଷୀ ପରିବାର ଦୁଃଖ କଥା ଦୁର୍ଦ୍ଦିନେ ଥରେ ପଚାର ତାକୁରେ ବୁଝ ଟିକେ ତା ’ ର ମନ ବ୍ୟଥା । ଶୁଣରେ ବଣିକ ଶୁଣ ବୈଜ୍ଞାନିକ ସରକାରୀ କର୍ମଚାରୀ ଯେତେ ଆହାର ଯୋଗାଉଥିଲା ଯେ ତମକୁ ବସିଅଛ ଅନାହାର ପଥେ । କ୍ଳାନ୍ତି ଅବସାଦ ଜିଣିନି ଜୀବନେ ପିଣ୍ଡ ତା ’ ର ଗଢ଼ା ଖଟିବାକୁ ବଇଶାଖ ଖରା ପୁଷପୁହା ଜାଡ଼ ଡରିନାହିଁ ଝଡ଼ି ବରଷାକୁ । ଦେଇଛି ରକତ ଝାଳରେ ବୁହାଇ ଖାଇଛି କିଆରି ହିଡ଼ ମୁଣ୍ଡେ ଖଟାଇଛି ସ୍ତୀରି ପିଲା କବିଲାଙ୍କୁ ବଞ୍ଚି ରହିବାକୁ ଦିନେ ଦଣ୍ଡେ । ଚାଷୀର ସମସ୍ତ ନିଷ୍ଠାର ଫଳେ ପୂର୍ଣ୍ଣ ଭାରତ ଶସ୍ୟାଗାର ମାତ୍ର ଏ ବିଚିତ୍ର ଦାତା ଘରେ ପୁଣି ଅନ୍ନ ପାଇଁ ପଡ଼େ ହାହାକାର !	0
ରାସ୍ତା . . . କେବେ କର୍ଦ୍ଦମ , କେବେ ପଙ୍କିଳ କେବେ ସରଳ ତ କେବେ ସର୍ପିଳ କେବେ ସୁଶୀତଳ ବନଛାଇ କେବେ ଥୁଣ୍ଟାଗଛର ହାଇ , ନଦନଦୀ ଡେଇଁ ଯାଇଥାଏ ସେହି ପର୍ବତ , ଗିରିଶୃଙ୍ଗର ପାରି ହୋଇ । କେବେ ମରୁର ଧୂସର ରୂପ କେବେ ଗ୍ରୀଷ୍ମ ନିଦାଘ ତାପ କେବେ ବରଷା , ବତାସ , ଝଡ଼ି କେବେ ବିଧ୍ୱଂସୀ ନଈବଢ଼ି କେବେ ଭୂମିକମ୍ପ ଆଉ ସୁନାମୀର ଭୀମରୂପ , ତ କେବେ ଶାନ୍ତ ସ୍ନିଗ୍ଧ ଜ୍ୟୋସ୍ନାର ଅପରୂପ । ଏହି ରାସ୍ତାରେ ଜୀବନର ପାଦଛାଇ ମଣିଷ ମୁଁ ଆଜି ମଣିଷ ଖୋଜୁଛି ସାଥିରେ ମୋ ଯିବା ପାଇଁ ।	0
ଯାଉଯାଉ ଅଲୋଡ଼ା ଦୁଃଖ ସହ ନିହାତି ଲୋଡ଼ାପଣ ଜାହିର କରିବାର ଜୀବନ ତ ଆମ ବାପାମାନଙ୍କର । ଅନେକ ଉପେକ୍ଷାକୁ ଦେହସୁଆ କରିବାକୁ ହୁଏ ଚଳୁ କରିବାକୁ ପଡ଼େ ଅବହେଳା ଅନାଦର ବିଳମ୍ୱିତ କୁଶଳ ଖବର ଅନାଗ୍ରହ ଆଚରଣ ସତ୍ତ୍ୱେ ମିଳେନା ଉତ୍ତର । ପ୍ରଶ୍ନ ଜାରିଥାଏ ଅବସନ୍ନ ସ୍ୱରେ ଦିନ ମାସ ବର୍ଷକ ପରେ ବି । କେତେ ବେଶୀ ଅସହାୟ ସେତେବେଳେ ବାପା ସର୍ବସ୍ୱ ଲୁଟିନେଲା ପରେ ନିଃସ୍ୱ ରେଳଯାତ୍ରୀଟି ପରି ନା ଘର ପୋଡ଼ିଗଲା ପରେ ଦାଣ୍ଡରେ ବସିଥିବା ସ୍ତ୍ରୀ , ପୁଅ , ଝିଅଙ୍କ ମେଳରେ ଥୁଣ୍ଟାଟିଏ ଭଳି । କେହି କଳି ପାରନ୍ତିନି ନିଜେ ନ ଆସିବା ଯାଏ ସେ ସ୍ଥିତି , ବୟସକୁ । ସମୟ ମୁହଁ ମୋଡ଼ିଦିଏ ପୁଅ କହେ ଧ୍ୟାନ କର ବୀଜମନ୍ତ୍ର ଜପ , ମାଳି ଗଡ଼ାଅ ଅଥବା ପିଣ୍ଢା କୋଣରେ ବସିଥାଅ ଏକାଏକା ମୁଣ୍ଡ ଖାଆନି କଥା ଅକଥାରେ । ତଥାପି ସରେନା ସମୟ ଭିତରର ଇଚ୍ଛା ଆରୋଗ୍ୟ କାମନା କରେ ସବୁ ରୋଗ ଦେହରେ ଥିଲେ ବି । ଦିନ ଥିଲା ଯୌବନରେ ଜୀଇଁବାର ଅର୍ଥ ଥିଲା , ଖ୍ୟାତି , କ୍ଷମତା ଥିଲା ସାଇତିବା ଭଳି ଭିନ୍ନ ଭିନ୍ନ ସ୍ମୃତି ଥିଲା । ଘା ’ ଶୁଖିଗଲା ପରେ ଚିହ୍ନ ଚିଆଁ ଦେବା ପରି ମନକୁ ଉଖୁରାଉ ଥିଲା । ଲେଉଟିବ ନାହିଁ ଆଉ ସମୟ , ସାମର୍ଥ୍ୟ , ଅର୍ଥ , ସାହସ ତଥାପି ଜୀଇଁବାର ଅସୁମାରି ଇଚ୍ଛା ଖୋଜୁଥାଏ ଯାଉ ଯାଉ ଲମ୍ୱା ଆୟୁଷ । ।	0
ମା ଗରଭ ଯାତନା ସହି ସହି ଯିଏ ଜନମ ଦେଇଛି ମୋତେ , ପାଳି ପୋଷି ପୁଣି କରିଅଛି ବଡ଼ ଲଭି ଦୁଃଖ କଷ୍ଟ କେତେ । ପିଲାଦିନେ ସିଏ କୁନି ହାତ ଧରି ଚାଲି ଶିଖାଇଛି ମୋତେ ଟିକି ଓଠେ ପୁଣି ମା ବାପା ଡାକ ବୋଲି ଶିଖାଇଛି କେତେ । ରୋଗ ହେଲେ ଯିଏ ପାଶରେ ବସି ଦିନ ରାତି ଥାଏ ଜଗି , ଆଖିକୁ ତାହାର ଆସେ ନାହିଁ ନିଦ ଦିନ ଯାଏ ଭାବି ଭାବି । ଭଲ ମଣିଷଟେ ହେବା ପାଇଁ ପୁଣି ଦିଏ କେତେ ସତବାଣୀ ସେନେହ ବୋଳା ତା ମଧୁରବାଣୀରେ ମନ ମୋର ଯାଏ ଜିଣି । ଜୀବନ ଦୀପଟା ନ ଲିଭିବା ଯାଏଁ ଯାଉଥାଏ ସିଏ ଜଳି , ଜଳିଜଳି ପୁଣି ସେନେହ , ସରାଗ ଦେଇଯାଉଥାଏ ବୋଳି । ନିଜର ଦୁଃଖକୁ ଚାପି ରଖି ମନେ ଲୁହ ଢାଳେ ଲୁଚି ଲୁଚି , ଜୀବନଟା ସାରା ଦେଇ ଦେଇ ଖାଲି , କିଛି ତା ନ ଥାଏ ରୁଚି । ଆ ବୋଲି ପଦେ ଡାକଇ ଆଗରେ ଶେଷ ପୁଣି ଆହାରେ , ଚନ୍ଦ୍ରମା ପରି ଶୀତଳ କିରଣ ବିଞ୍ଚୁଥାଏ ଜଗତରେ । ତା ଆଗରେ ମୋ ସକାଳ କବିତା ଲାଗୁଛି ସତେକି ତୁଚ୍ଛ , କବିତା ଲାଗୁନି , ଲାଗୁଚି ଯେ ପରି ସେ ନୀଳ ଆକାଶଠୁଁ ବି ସ୍ୱଚ୍ଛ । ମୋ ଆୟୁଷ ପ୍ରଭୁ ତା ଆୟୁଷେ ମିଶୁ ହେଉ ଆୟୁ ଦ୍ଵିଗୁଣିତ ଜନମେ ଜନମେ ଚରଣେ ତା ସଦା ହେଉ ମୋର ମଥା ନତ । ମୋ ଜୀବନ ନାବେ ନାବିକା ସିଏ ମୋ ତା ଭିଜା ପଣତେ ଆଶା , ପୋଛି ଦେଉ ସଦା ମା ଆଖିର ଲୁହ ହୋଇ ପ୍ରେମ ପରିଭାଷା । ସେହି ମୋର ଆଦ୍ୟ , ସେହି ମୋର ପ୍ରାନ୍ତ ତା ବିନା ନାହିଁ ମୋ ସତ୍ତା , ପୂର୍ଣ୍ଣ କରିବି ତା ସୁଖର କଳସ ତ୍ରାହି ଦିଅ ତ୍ରାଣ କର୍ତ୍ତା । ସେଇ ମୋର ମାଆ ମୋ ଜୀବନ ନାଆ ଜୀବନ୍ତ ଦେବୀଟେ ମୋର , ମନ୍ଦିର ମସଜିଦ , ଚର୍ଚ୍ଚ କାହିଁ ଯିବି ପୂଜିବି ପୟର ତାର । ମାଆର ସେବାରେ ମନ ପ୍ରାଣ ତୁମ ଜୀବନ ଦିଅ ବିତାଇ , ପରମ ଈଶ୍ୱର କରମେ ତୁମର ଦେବେର ବାଟ ବତାଇ ।	1
ଅନନ୍ୟ ପ୍ରେମିକ ତୁମଠୁ ମୁଁ ବାରବାର ମୁହଁ ଫେରେଇ ନେଇପାରେ ପୁଣି ଲେଉଟି ବି ଆସିପାରେ ସାରା ଦୁନିଆର ଧକ୍କା ଖାଇ , ଧୋକ୍କା ସହି କେଜାଣି କାହିଁକି ମନ ପୂରେନି ତୁମେ ମନ ପଡ଼ନି । ତଥାପି ହାତ ମେଲାଇ ବସିଥାଅ ଆଲିଙ୍ଗନ କରିବା ମୁଦ୍ରାରେ ହତାଶାର ମଝି ନଈରେ ଛାଡି ଯେତେବେଳେ ସମ୍ପର୍କମାନେ ଆନନ୍ଦ ଲୁଟୁଥାନ୍ତି , ତୁମେ ହିଁ ତା ନିକଟଇ ଆସ ପାଖେ ପାଖେ ରହିଥାଅ କାଳେ କେବେ ମୋର ଭାବନାରେ ଆସିବାର ଆଶା ବାନ୍ଧିରଖ ( ହେଲେ ) ତୁମକୁ ମୁଁ ଭୁଲୁଥାଏ ଥରେ ଅଧେ ମନେ ପକାଏ କେବେ କେବେ ଲୁହରେ ବୁକୁଥରା ଦୀର୍ଘଶ୍ଵାସରେ ଅବା ସ୍ୱାର୍ଥପରତାର ଦ୍ୱାହୀରେ ଆଉ ଏମିତି ଏମିତି ଆମର ଇତିହୀନ ସମ୍ପର୍କ ଦୂରକୁ ଆହୁରି ଦୂରକୁ ଅବିରତ ପାଦ ବଢ଼ଉଥାଏ । ।	0
ମଧୁ ବାରିଷ୍ଟର ପାଠ ପଢି ମୁହିଁ ଓକିଲ ହୋଇବି କାଳିଆ ଘୋଡାରେ ଚଢି ସଜାଇ ଦିଅ ମା ’ ଯିବି ପରା ମଧୁ ବାରିଷ୍ଟର ସାଥେ ଲଢି । ମଧୁ ବାବୁ ସିଏ ବ୍ୟକ୍ତିଟିଏ ନୁହେଁ ଓଡିଶାର ଅନୁଷ୍ଠାନ ପ୍ରଥମ ଓଡିଆ ସ୍ନାତକୋତ୍ତର ବାରିଷ୍ଟର ପୁଣି ଜାଣ । ପ୍ରଥମ ଓଡିଆ ବିଲାତ ଯାତ୍ରୀ ପ୍ରଥମ ଓଡିଆ ମନ୍ତ୍ରୀ ପ୍ରଥମ ଓଡିଆ ଶିଳ୍ପ ଖସଡା ଉତ୍କଳ ଟାନେରି ତନ୍ତ୍ରୀ । ସ୍ୱାଭିମାନୀ ଓଡ଼ିଆର ମଧୁ ବାବୁ ମୂରତିମନ୍ତ ପ୍ରତୀକ ଗଢି ଊତ୍କଳ ସମ୍ମିଳନୀ କଲେ ଓଡ଼ିଆଙ୍କୁ ଏକତ୍ରିତ । ଉଦାତ୍ତେ ଗାଇଲେ ଗଗନ କମ୍ପିଲା ଓଡିଶାର ଜୟଗାନେ “ ଉଠରେ ଉଠରେ ଉତ୍କଳ ସନ୍ତାନ ଉଠିବୁ ତୁ କେତେଦିନେ । ” ଉତ୍କଳ ଗୌରବ ଆତ୍ମା ଖୋଜୁଅଛି ନମିଳେ ଓଡ଼ିଆ ଜଣେ ସରୁ ଚକୁଳିକୁ ଦୋସା କହିଦେଲେ ଖାଇ ବସିଯିବେ ପଣେ । ମୋଟା ଚକୁଳିକୁ ଉତ୍ଥପମ୍ କହେ ପୋଡପିଠା ନୁହେଁ କେକ୍ ପଇଡ ପାଣିଟି ଅରୁଚି ପେପସି ନମ୍ବର ୱାନ୍ ଡ୍ରିଂକ୍ । ମା ଡାକ ଛାଡି ‘ ମମି ’ କହିଦେଲେ ଛାତି ତା ’ ର ଫୁଲି ଉଠେ ଜୀଅନ୍ତା ବାପାଙ୍କୁ ‘ ଡେଡ୍ ’ ଡାକରା ଲେଖାଅଛି କେଉଁ ପାଠେ । ଦୋଳ ଯାତ ଆଜି ଯାତ୍ରା ଫେସନ ରଜଦୋଳି ଡାକୁ ନାହିଁ ପୂଜା ପାର୍ବଣ ଚୁଲିକି ଗଲାଣି ଭାଲେଣ୍ଟାଇନ ଦେହୀ । ବଣ୍ଡା ମାଙ୍କଡିଆ ଶିକ୍ଷିତ ହେଲେଣି ଭାଗବତ କାହିଁ ଗଲା କାହିଁ ସଞ୍ଜବତୀ ସିନ୍ଦୁରର ଟୋପା ଧୋତି କୁର୍ତା ହଜିଗଲା । ପାଗଭିଡା ସେହି ଦର୍ପିତ ଓଡିଆ କାହିଁ ଗଲ କାହିଁ ଗଲ ଗୋରା ସହ ଲଢି ଗଜପତି ରାଜା ମହତଟି ରଖିଥିଲ । ଦେଖାଶିଖା ଛାଡି ଆମ ପରମ୍ପରା ବଜାୟ ରଖିବା ପାଇଁ ଆସ ଏକ ହେବା ଗରବେ ଗାଇବା ଜୟ ଜୟ ମଧୁ ସାଇଁ ।	1
ବିଦୂଷକର ବିଳାପ କବିତା ଲେଖେ ଆଧୁନିକ ଦୁନିଆକୁ କରେ ବିଦ୍ରୁପ ନ ଚିହ୍ନି ପାରନ୍ତି ନିନ୍ଦୁକ କହେ ମୁଁ ଜଣେ ବିଦୂଷକ । କୋଣାରକ ତେଣେ ଭାଙ୍ଗି ପଡେ ଧରମା ଯାଇଁ ପଥର ଯୋଡ଼େ ଭବିଷ୍ୟତ ଆଶା ମନୁଁ ତଡେ ବାରଶ ବଢ଼େଇ ରାୟ ଲୋଡ଼େ ରାତିଅଧରେ ଚନ୍ଦ୍ରଭାଗାରେ ବୁଡି ମରେ । କୋଣାରକ ତେବେ ଗଢ଼ିବ କିଏ ? ଜାତିର ଗରବ ବାଢିବ କିଏ ? ବାରଶ ବଢ଼େଇ କରେ ହାଏ - ହାଏ ! ପଛରୁ ପଛେ ଗୋଡ଼ ଟାଣୁଥାଏ ! ! ଧରମା ମଲେ କାହାର କ ’ ଣ ଯାଏ ! ! ! ଏ ଜାତି ଖାଲି ପଛେ ଗୁଣ ଗାଏ ! ! ! ! “ ଦେଖା ଶିଖା ଓଡିଶା ବୁଦ୍ଧି ଶିଖା ପଡିଶା ” ପ୍ରବାଦ ରଖିଛି ଆମରି ଓଡ଼ିଆ ଭାଷା କହେ ବିଦୂଷକ – ଦେଖି ମଧ୍ୟ ଶିଖେ ନାହିଁ ଓଡିଶା ଜଳି ମରେ ଖାଲି – ଉନ୍ନତି ଦେଖି ନିଜ ପଡିଶା ଉନ୍ନତିର ନାହିଁ ଆଉ ତିଳେ ହେଲେ ଆଶା ପଛେଇଲେ ଜାତି ପଡି ରହିଲା ତା ଭାଷା ! ! “ ନୋଟରେ ସବୁ ଅକ୍ଷର ଓଡ଼ିଆର ନାହିଁ ଗାର ” କହିଗଲେ ଜ୍ଞାନୀ ପ୍ରବର ମଣି ସେ ଆମ ଉତ୍କଳର ! ଏବେବି କାହିଁ ଓଡ଼ିଆର ପ୍ରଚାର ? ଓଡ଼ିଆଏ କହନ୍ତି ଆମେ ନାଚାର ! ମନ୍ତ୍ରୀମାନେ ବୈଠକ ଡାକି କେବଳ କରନ୍ତି ବିଚାର ‘ ସିଂହଭୂମି ’ ରେ ଘୁରି ବୁଲନ୍ତି ଶୃଗାଳ ! ଏ ଜାତି ତେବେ ବଞ୍ଚିବ କାହିଁ ? ମୂଳଧନକୁ ଚିହ୍ନିଲା ନାହିଁ ଜାହାତ ଥିଲା ଦେଇଛି ଖାଇ ଏବେ ଖାଲି କରେ ହାଇ - ହାଇ ! ଭବିଷ୍ୟତ କ ’ ଣ ବିଦୂଷକ ଭାଳଇ ?	0
ଆମେ ସବୁ ‘ ସିସିଫସ୍‌ ’ ର ବଂଶଧର ଆମେ ସବୁ ସିସିଫସ୍‌ର ବଂଶଧର ହାତେ ଧରି ମୋବାଇଲ ଆପ୍ସ ପିନ୍ଧୁ ଖାଲି ଜୀନ୍ସ ପେଣ୍ଟ ଆଉ ଟି ସାର୍ଟ ରଖୁ ନିଶ , ଫ୍ରେଞ୍ଚକଟ୍‌ ଦାଢ଼ି ଆଉ ଲମ୍ବା କଲି ବାଳ ପାର୍ଥକ୍ୟ ଆମର ଏଇଠାରେ – ହାତେ ଧରି ଫାଇଲ , ଭିତରେ ତା ସାର୍ଟିଫିକେଟ ମାଳ ମାଳ ଲମ୍ବା ‘ କ୍ୟୁ ’ କରି ସର୍ବଶେଷେ ଦେଖାଉ ସେହି ରେକର୍ଡର ମାଳ ଆଉ ଛାଡୁ ଲମ୍ବା ଲମ୍ବା ଶ୍ୱାସ ଆଶା …… ! ଆମ ବୈତରଣୀ ପାର ହେବାର ଅମୋଘ ଅସ୍ତ୍ର କିନ୍ତୁ ବନ୍ଧୁ ଆଶା ନୁହେଁ ସେ ସେ ଯେ ସିସିଫସ୍‌ର ପଥରର ଖଣ୍ଡ ! ସିସିଫସ୍‌କୁ ଦେଇଥିଲେ ଦେବତାଏ ଅଭିଶାପ ! କିନ୍ତୁ ଆମକୁ କେ କଲା ଅଭିଶପ୍ତ ? ଅବା ଆମେ ସବୁ ଅଭିଶପ୍ତ ଯୁଗ ଯୁଗ ଧରି ? ଚାଲିଥିବ ଅବା ସେ ଯେ ଯୁଗ ଯୁଗ ଧରି …… ଜନ୍ମ ଜନ୍ମାନ୍ତର ଧରି ? ? ଜନ୍ମ ଜନ୍ମାନ୍ତରେ କଣ ’ ସିସିଫସ୍‌ର ବଂଶଧର ବଢି ନାହାନ୍ତି ? କିନ୍ତୁ ହାଏ ! ଜନ୍ମ ଜନ୍ମାନ୍ତରେ ବଂଶବୃଦ୍ଧି ସତ୍ୱେ ମଧ୍ୟ ସେହି ପଥରର ଖଣ୍ଡଟିକୁ ରଖି ହେଲା ନାହିଁ ପର୍ବତର ଶିଖରରେ ? ହାଏ ଆମେ ସବୁ କେତେ ଦୁର୍ବଳ ସତେ ? ନୁହେଁ ବନ୍ଧୁ ନୁହେଁ ସେ ଯେ ପଥରର ଖଣ୍ଡ ! ପ୍ରତୀକ ସେ , ଚିହ୍ନାଇ ଦିଏ ଦୁର୍ନୀତିର ଭାଣ୍ଡ ସେ ଭାଣ୍ଡର କ୍ଷୟ ନାହିଁ ଅକ୍ଷୟସେ ! ଯେତେ ଯେତେ କ୍ଷୟ ହେଉଥିବ ସେତେ ସେତେ ବଢ଼ୁଥିବି ସେ ପର୍ବତ ଶିଖରେ ପହଞ୍ଚି ସ୍ଥିର ହେବ ନାହିଁ କେବେ ସେ ତେବେ ଆମେ ସବୁ ସିସିଫସ୍‌ର ବଂଶଧର ଯିବୁ କାହିଁ ? ମୁକ୍ତି କାହିଁ ? ମୁକ୍ତି କାହିଁ ? ? ମୁକ୍ତି କାହିଁ ? ? ? ଦୂରରୁ ଛାଡାଇ ଡାକ ସିସିଫସ୍‌ - “ ତୁମେ ସବୁ ଜନ୍ମ ଜନ୍ମାନ୍ତର ଅଭିଶପ୍ତ ! ମୁକ୍ତି ତୁମର ନାହିଁ ! ! ”	0
କାଳିଆ ଗାଦି ସମ୍ଭାଳେ ଫେସ୍ ବୁକ୍ ଓ ଟ୍ୱିଟର ସାଙ୍ଗେ ହ୍ୱାଟ୍ସ୍ ଆପ୍ କରେ ଖେଳ ଖରାବେଳିଆଙ୍କ ମସ୍ତିଭରା କଥା ପ୍ରଶାସନ ଝାଳ ନାଳ ଭଦ୍ରଖ ସହର ନିଆଁରେ ଜଳୁଛି କିବା ଛାର କଥା ପାଇଁ କୁମ୍ଭୀର କାନ୍ଦଣା ନାଟକ ଚାଲିଛି ଗହ୍ମା ପୁନେଇଁରେ ମାଇଁ ଦାରୋଗା ବାବୁଏ ନାଁ ଗାଁ ଲେଖ ଆଗକୁ ଆସିବ କାମ ପୂଜାପର୍ବାଣୀରେ ଆଗରୁ ଠୁକିଲେ ହାଜତରେ ନେବେ ନାମ ବାହାରେ ଛାଡ଼ିଲେ ଛୁଟା ଷଣ୍ଢପରି ଏମିତି ଜାଳିବେ ନିଆଁ ଜନ ସାଧାରଣ ଭଲମନ୍ଦ ଦିନେ ଡ଼ରିକି ଚାଲିବେ କିଆଁ ? କେନ୍ଦ୍ରରେ ବିଜେପି ରାଜ୍ୟରେ ବିଜେଡ଼ି ଦି ’ ବର୍ଷରେ ହେବ ଖେଳ ଜନତାଙ୍କ ହିତ ଧ୍ୟାନରେ ରଖିକି ଓପାଡ଼ ଦଙ୍ଗାର ମୂଳ ପାଢ଼ି ଟ୍ୟୁଟରିୟାଲ୍ ରାଇଜ ପ୍ରସିଦ୍ଧ ଜେବି ପାଢିଙ୍କ ଚେଷ୍ଟାରେ ୠଣଭାର ବୋଝ ସହି ପାରିଲେନି ପ୍ରାଣ ତ୍ୟାଗିଲେ କଷ୍ଟରେ ଜୀବଦଶା ସହ ମୃତ୍ୟୁ ବି ତାଙ୍କର ଶିକ୍ଷା ’ ଟିଏ ଗଲା ଦେଇ ମହତ୍ୱକାଂକ୍ଷାକୁ ସଂଯମିତ ରଖ ୠଣ କର ଦେଖି ଚାହିଁ ସମୟ ଥାଉଣୁ ଇହଧାମ ତ୍ୟାଗ କରିବାକୁ ବଳେ ମତି ଶୋକାତୁର ଛାତ୍ର ପ୍ରାର୍ଥନା କରନ୍ତି ଆତ୍ମାର ହେଉ ସଦ୍‌ଗତି ଧରମା କାଟିଛି କିରୋସିନି କୋଟା ଦାସବର୍ମା କରେ ହାଲ୍ଲା କେନ୍ଦ୍ର ରାଇଜର ଝଗଡ଼ାରେ ପଡ଼ି ଗରିବ ଜନତା ମଲା ବିଜେପି କାରେଣି ବୈଠକ ବସିବ ଓଡ଼ିଶା ବଙ୍ଗରେ ବେଶୀ ଅନ୍ଥରା ଦାଇଲି ଧାର କରୁ କରୁ ଆସିଯିବ ଉଣେଇସି ଶଙ୍ଖ ମୋହ ଭାଙ୍ଗି ହାତରୁ ଖସିବେ ନେତାଏ କିଛି ଛୋପରା ମୋଦିମୁହାଁ ସବୁ ପଦୁଅଁ କେଶର ଖୁମ୍ପିବେ କଂସାରି ପାରା ଆର୍ . ଏସ୍ . ଏସ୍ . ବାଡ଼ି ପଡ଼ିଗଲେ ଫର୍ ଫାର୍ ଯିବେ ଉଡ଼ି ଧାନତକ ଖାଲି କୁଲ୍ଲାରେ ଖେଳିବେ ତଳେ ପଡ଼ିବେ ଅଗାଡ଼ି ବିଜେପି ଆଗରୁ ଧୁଆ ଅଧୁଆକୁ କରୁଥିଲା ଏକା ଭାଉ ନୂଆ ମୋଦି ହାୱା ସମିକରଣରେ ତୁମେକି ବାସିବ ଆଉ ? ଅମିତ ସାହାଜି ମିତ ନୁହଁ କା ’ ର ଜିତିବା ଲୋକକୁ ସାହା ଟିକେଟ ବଣ୍ଟାରେ ନିଶା ଖସିଯିବ ତୁଟିବ ବିଜେପି ମାୟା ସମଯାଜପୁର ସେତୁ ପାଇଁ ଭକ୍ତ ଦର୍ଶନ ଲାଗି ଚିନ୍ତିତ କାଳିଆ ଠାକୁର କେମିତି କରୁଛୁ ଦୁର୍ନ୍ନିତି ଖୋରଙ୍କ ହିତ ? ଚକ୍ର ଅସ୍ତ୍ର ତୋର ହଜିଯାଇଛିକି ଅନନ୍ତ ଶୟନ ବେଳେ ? ସଦ୍ ବୁଦ୍ଧି ଦେ ’ ଠିକାଦାର୍ ମାନଙ୍କୁ ଗାଦି ସଅଳ ସମ୍ଭାଳେ ।	0
ଚିହ୍ନା - ଅଚିହ୍ନା ‘ ଅଚିହ୍ନା ’ ଲାଗନ୍ତି ଅତି ‘ ଚିହ୍ନା ’ ମୁହଁ ପରି ‘ ଚିହ୍ନା ’ ତ ଚିହ୍ନନ୍ତି ନାହିଁ ମୁହଁ ବଙ୍କା କରି ହେଲେ… ‘ ଶବ୍ଦ ’ କଣ ଜନ୍ମିଥିଲା ନାମପଟି ଦେଖି ‘ ଜଣା ’ ରଙ୍ଗେ ରଙ୍ଗି ହବ ‘ ଅଜଣାକୁ ’ ବାଛି ? ସାହିତ୍ୟ ପରା ସମଦର୍ଶୀ ପ୍ରଭାକର ଭଳି ଶ୍ରଦ୍ଧାର କିରଣ ଦିଏ ସବୁଠି ବିତରି ଆଜି ଅଣ୍ଟା ଭିଡି ଉଠିଛନ୍ତି ବଡ କବିମାନେ ଧାନ ବିଲୁ କାଢ଼ିନେବେ ବାଳୁଙ୍ଗା ଯତନେ ବାଃ ! ବାହାରର ଆବର୍ଜନା ଦେଖିଦେଲ ଏବେ ଭିତରର ପଙ୍କ ତକ ଉଝାଳିବ କେବେ ? ‘ ଜଣା ’ ‘ ଅଜଣା ’ କିମ୍ପା ବାହାରେ ହେ ଖୋଜ ନିଜକୁ ଆଗ ଜାଣିବାର ବିବେକ ଟିକେ ତେଜ ସାରା ସଂସାର ଯେବେ ଗୋଟେ ପରିବାର କିଏ ବା ‘ ନିଜର ’ ପୁଣି କିଏ ଅଟେ ‘ ପର ’ ? ​	0
ହସ ଟିକେ ପାଇଁ ମୋ ପ୍ରିୟା ଓଠରେ ହସ ଟିକେ ପାଇଁ ଚାନ୍ଦ କୁ ମାଗିଲି , ଟିକେ ଜୋଛନା , ମଳୟକୁ ମାଗେ ବାସନା ଟିକିଏ , ଫୁଲକୁ ମାଗିଲି , ଟିକେ ସୁଷମା । ମୋ ପ୍ରିୟା ରୁଷିଛି ବୋଲି , ଜାଣେନା କାହିଁକି ମାନ କରିଛି ସେ , କେଉଁ କଥା କହି ଦେଲି । ମୁହଁକୁ ସୁଖାଇ କୁମୁଦ କହିଲା , କେତେ ରାତି ହେଲା ଆସିନି ଘର , କୁମୁଦିନୀ ମୋର ଅଭିମାନ କରି , ଚାହିଁ ବସିଥିବ ପଥ ମୋହର , ଜୋଛନା ଯେତେକ ସାଇତି ରଖିଛି , ତାକୁ ଦେବି ପ୍ରୀତି ଉପହାର । ମଥା ଦୋହଲାଇ କୁଶୁମ କହିଲା , ମହକ ନେଉଛି ମଳୟ ଚୋର , ସୁଷମା ତୁମକୁ ଦେଇଦେବି ଯଦି , କେମିତି ଖୋଜିବ ଭ୍ରମର ମୋର । ଜାଣିଛି ଭ୍ରମର ଲମ୍ପଟ ପ୍ରେମୀ , ନୁହଁଇ ତ ସିଏ ଏକା ମୋହର , ତଥାପି ତା ଛଡା ଆଉ କେହି ନାହିଁ ପ୍ରେମିକ ମୋର । ମଳୟ ହସିଲା ପାଖକୁ ଆସିଲା , ଚୁପି ଚୁପି କାନେ କହିଲା ମୋର , ତୁମ ପାଇଁ ବନ୍ଧୁ ମହକ ଚୋରାଏ , ପ୍ରେମ ପାଇଁ ନିଅ , ସବୁ ତୁମର । ମଳୟ ପରଶେ ପ୍ରିୟା ମୋ ହସିଲା , ତା ’ ର ହସେ ମୋର ହସେ ସଂସାର ।	1
ଦ୍ଵିତୀୟ ବିଚାର ମା ତୁମ ପାଖେ ନ ଥିଲା କି ଦ୍ଵିତୀୟ ବିଚାର ଖଣ୍ଡ ଖଣ୍ଡ କରି ନଷ୍ଟ କରିବା ଆଗରୁ ଶରୀର ର ଅଂଶ ତୋର । । ମା ତୋର କଷ୍ଟ ହୁଏ ଅନୁଭବ ତଥାପି ତୁଣ୍ଡ ଖୋଲେନି ପ୍ରତିବାଦ ବୀନା କି ବିପ୍ଲବ ସମ୍ଭବ । । ମା ତୋ କୋଳେ ଖେଳିବାର ଅଜସ୍ର ସ୍ଵପ୍ନ ସତ୍ୟର ଆଘାତରେ ଖଣ୍ଡବିଖଣ୍ଡିତ କାଚ ପରି ଭାଙ୍ଗି ଚୂନା ଚୂନା ମନ । । ମା ତୁ ଚାହିଁଲେ ଗଢିହେବ ସୁନ୍ଦର ସଂସାର କନ୍ୟା କଳିଟି ହସିବ ଥିଲେ ତୋ ପାଖେ ଦ୍ଵିତୀୟ ବିଚାର । ।	0
ଠିଆ ହ ’ ଏଣିକି ତୋତେ ଠିଆ ହେବାକୁ ପଡ଼ିବ ଝିଅ , ନିଜକୁ ବିସ୍ତାରିତ କରିବାକୁ ହେବ ଶାଖା ପ୍ରଶାଖା ମେଲାଇ ଦ୍ରୁମ ପରି ଠିଆ ହେବାକୁ ହେବ । ତୋ ପାଇଁ ଆକାଶଟେ ଜରୁରୀ ମଣିବୁ ଯେତେବେଳେ ତିଆରିବୁ ନିଜର କରି । କେବଳ ଦ୍ରୁମ ହେଲେ ସରିଯାଏନି ଜୀବନ ଅରଣ୍ୟ ଗଢ଼ି ଦେବୁ ତୋ ନିଜ ରୁଚିର ଦୁନିଆଁରେ । ତୁ ତୋରି କେବଳ ହୋଇ ଠିଆ ଥିଲେ ଦୂର , ନିକଟ ସବୁପକ୍ଷୀ ଘେରି ରହିବେ , ତୋ ଚାରିକଡ଼େ ଡାଳରେ ଡାହିରେ ତୋ ଆତ୍ମାର ଅନ୍ତସ୍ଥଳକୁ ଚିହ୍ନିନଥିବା ଚିହ୍ନରା ପଶ୍ଚାତାପରେ ତାତୁ ଥାଉ ତ ତତାଉ ଥାଉ ତା ’ ଦୁନିଆଁ କିଛି ଯାଏ ଆସେନା ତୁ ଶୀତଳ ହେବୁ ମା ’ , ଶୀତଳ ଦେବୁ ଶୁଭୃବା ସ୍ୱରରେ ସାନ୍ତ୍ୱନା ଥାପି ଥକ୍‌କିଥିବା ପଥିକକୁ ଛାଇ ବାଣ୍ଟି ଦେବୁ । ଦୁଃଖର ପାହାଡ଼ ଲଦି ଜିଇବା ଜାଣିଛୁ ବୋଲି ଜୀବନ ପରଖି ନେଲୁ ଠିଆ ହେଲୁ ମା ’ ଏ କଥା ଭୁଲିବୁନି ଜୀବନର ଅନ୍ୟ ନାମ ଆଶା ଅସରା ଏ ଆଶାର ଜୀବନ । ମରିଥିବା ମଣିଷ ସରିଥିବା ସମୟ ଗଡ଼ିଥିବା ପାଣି ପାଟି ଖସାଇଥିବା କଥା ଫେରେନି ସତ ନୀତିହୀନ ମଣିଷଟେ ଜୀଇଜୀଇ ମରୁଥାଏ ଏ କ ’ ଣ କମ୍ କଷ୍ଟ ? ତୁ ଜିଇ ରହ ଜିଇବା ପରି ବର୍ତ୍ତମାନ ଆୟୁଷ୍ମାନ ତୋର ପଛ ଓ ଆଗରେ ଅଛି ସତ୍ୟ ଖାଲି ସତ୍ୟ ଠିଆ ହ ’ ମା ’ , ସମୟର ପ୍ରତିସ୍ଫର୍ଦ୍ଧୀ , ପ୍ରତିଦ୍ୱନ୍ଦୀପରି । ।	1
ଗଛକଥା ଏଥର ଗାଆଁକୁ ଗଲେ ପଚାରିବି ଗଛ କଥା । ଯେଉଁ ଗଛର ଚେରକୁ ଉପାଡ଼ି ପାରିଲାନି ମହାବାତ୍ୟା ତାକୁ କାଟିବା କ ’ ଣ ଠିକ୍ କଥା ? ଏଇ ଗଛ ତଳେ ଜେଜଙ୍କ ସମାଧିର ଭଙ୍ଗା ଇଟା ଇଟା ଉପରେ ଉଇହୁଙ୍କା ମା ’ ଏଇଠି କ୍ଷୀର ତାଟିଆ ଥୁଏ କିଏ ପିଇଯାଏ କେଜାଣି ମା ’ କହେ ତୋ ଜେଜ ଦଣ୍ଡବତ ! ଏଇ ଗଛତଳେ ବାପାଙ୍କ ଖରାବେଳ ବୋଉ ଦେଇଯାଏ ବିଡ଼ିଆ ପାନ ଦି ’ ଖଣ୍ଡ ପତ୍ର ଗହଳରୁ ହସିଦିଏ ହଳଦୀ ବସନ୍ତ । ଗଛ କାଟିବା ଦିନୁ ବାପା ନିସ୍ତବ୍ଧ କଟାଗଣ୍ଡି ପରି ବାପାଙ୍କୁ ପକ୍ଷାଘାତ । ଜେଜଙ୍କ ବଙ୍କୁଲିବାଡ଼ି ବାପାଙ୍କ ନାଲି ଗାମୁଛା ମୋ ଛାତିର ଦୁକୁଦୁକି ସାଇତିଥିଲି ଗଛ କୋରଡ଼ରେ । ଗଛ ନୁହେଁ ବାପା ଆମ ଅତୀତକୁ ହାଣିହୁଣି କିଏ ମିଶାଇ ଦେଇଚି ମାଟିରେ । ପ୍ରେମିକା ସହ ଗୋଟିଏ ଜହ୍ନରାତି କାଟିବାର କଥା ଥିଲା ଏଇ ଗଛତଳେ ପତ୍ରର ଫାଙ୍କରୁ ଅନ୍ୟମନସ୍କ ଜହ୍ନରାତିକୁ ବାନ୍ଧି ଥାଆନ୍ତି ତା ’ ଉନ୍ମୁତ୍ତ ବେଣୀରେ । ତମେ କ ’ ଣ ଦେଖିପାର ଗଛର ସବୁଜ ରକ୍ତ ଗଛମୂଳେ ବସି ରଜାପୁଅ ପାଲଟିଯାଏ ବୁଦ୍ଧ । ଜାଣିଥା ’ ଭାଇ ଗଛ କାଟିବା ସହଜ ଗଛ ପରି ହେବା ବଡ଼ କଷ୍ଟ ।	0
ହାଟ ସରିବାପରେ ଏସନ ହଡ଼ବଡ଼େଇଗଲା ଓଳାଶୁଣୀ ମେଳା , ମାଓବାଦୀଙ୍କ ବିଜ୍ଞାପନରେ ଡରି ଡରି ଆସିଲେ ଦୋକାନୀ ଥରି ଥରି ଘୂରାଫେରା କଲେ ଦେଖଣାହାରି , ସଅଳ ସଅଳ ସରିଗଲା ମେଳା । ଝୋଳଲଗା ଖଲିପତ୍ରକୁ ଟଣାଟଣି କରି କାଉମାନେ ହାଲିଆ ଘୁମଉଛନ୍ତି ୟୁକାଲପଟାସ ଡାଳରେ ଖଣ୍ଡିଆ ବରାଟା କଷିଦେଉଚି କୁକୁରଙ୍କ ମର୍ଦ୍ଦାଙ୍ଗି ଦଲକାଏ ପବନରେ ଉଡ଼ିଆସୁଛି ଅଇଁଠାପତ୍ର , ପଲିଥିନ୍ ଚିରା ଟୁକୁରା ଯାତ୍ରା ଟିକଟ , ଛନ୍ଦି ଦେଉଛନ୍ତି ପାଦ । ସନ୍ତେଇ ଉଠିଚି ବାରକଡ଼ ଭଣକିନା ଭାସିଆସୁଚି ମୁତୁରାଗନ୍ଧ ଛଲକାଏ ପବନରେ ମେଳା ଭାଙ୍ଗିଯାଇଛି ବୋଲି ମିଠା ଦୋକାନ ମାଟିରେ ମାଛିଙ୍କ ଭଣ ଭଣ ଉଡ଼ାଣ । ମାଟି ଦବିଯାଇଚି ଚଲାବୁଲାରେ ମନୋହରୀ ଦୋକାନ ଯାଗାରେ ରାସ୍ତାର ଦୁଇକଡ଼ରୁ ସାଆଣୁଚିନା ଚହଲି ଆସୁଚି ଆଇଁସିଣିଆ ଗନ୍ଧ କୁଷ୍ଠରୋଗୀଙ୍କ ବସିବା ସ୍ଥାନରୁ ମଠ , ମନ୍ଦିରଙ୍କ ରଙ୍ଗ ଦିଆକାନ୍ଥ ଛଉକା ଛଉକା ଦିଶୁଚନ୍ତି ଝାଉଁଳି ଯାଇଚନ୍ତି ଫୁଲମାନେ ଶେତା ଦିଶୁଛନ୍ତି ମହନ୍ତ , ବାବାଜିମାନେ ଦିନ ନଇଁ ପଡ଼ିଲା ବେଳେ ଗୋଡ଼େଇ ଆସୁଚି ଅନ୍ଧାର ବୁଢ଼ା ଦିନଟାକୁ ଚାରିଆଡ଼ ଖାଁ ଖାଁ , ରା ରା . . . ଶ୍ମଶାନରୁ ଫେରୁଛନ୍ତି ଶବବାହକମାନେ କାଉଁରିଆ ଜାଳି , ଏବେ ମେଳା ଭାଙ୍ଗିଯାଇଚି ହାଟ ସରିଯାଇଚି ।	0
ନିଆରା ନାଁ କେଉଁ ଶବ୍ଦରେ ଡାକିବି ତୁମକୁ ସବୁ ଅକ୍ଷରର ଶବ୍ଦର ସମାରୋହ ତୁମେ ନିରୋଳା ମୁହୂର୍ତ୍ତର ଅଫୁରନ୍ତ ନିରବ ଆନନ୍ଦ ତମେଇ ତ ଉଦ୍ବେଳନ ନିଶବ୍ଦର , ଶୂନ୍ୟତାର ଆଉ ମୋର ଅନ୍ତଃକରଣର ତମ କଥା ଭାବିଦେଲେ ମୋ ଭିତରେ ସୁଖର ଫୁଆର । ତମ ନାଁ ଶୁଣିଦେଲେ ମୁଁ ଅଥୟ , ଅସ୍ଥିର ତମେଇ ତ ନିଆରା ନାଁଆଟିଏ ମୋ ପ୍ରେମର ଭଲପାଇବାର ତମ ସହ ଚେତନା ଦେବାର , ସବୁ ମୁହୂର୍ତ୍ତର ତମେଇ ବହିଟିଏ ମୋ ପାଠର ଅପାଠର ତମେଇ ତ ଫୁଲ ଭର୍ତ୍ତି . . . ମିଠା ସକାଳଟେ ମୋ ଓଠର ହସର ସଞ୍ଜ ସକାଳର ଆଉ ଦିବସ ରାତ୍ରୀର ଠିକ୍ ଜୀବନ ଓ ମୃତ୍ୟୁ ପରି ମୋର ।	1
ମାତୃତ୍ୱ ମାଆ ବୋଲି ଡାକି ଦେଲେ ଥରେ ଖେଳିଯାଏ ପୁଲକର ଢେଉ ମନ ତଳେ ଲେଖିଦିଏ କିଏ ମୋହିନୀ ମନ୍ତ୍ର ଚିଟାଉ ବସୁନ୍ଧରା ପରି ସହିଯିବାର ସୁଖରେ ଅମୃତର ଆସ୍ୱାଦନ ଢେଉ ଖେଳୁଥାଏ ମନ ସମୁଦ୍ରରେ ଆଉ କିଛି ଅନାବନା ଖାଲ ଢିପ ଶବ୍ଦ ସମତୁଲ ହୋଇଯାଏ ଚୁମି ଦେଲେ ଓଠ ଚିବୁକରେ ଆଶ୍ୱାସନାର ହାତ ପାପୁଲିରେ ମମତାର ପଦ୍ମଫୁଲ ମୋ ମନର ଶିଳାଲିପି କେଉଁ ଅଦେଖା ଜ୍ୟୋତିରେ ଝଲମଲ କୋମଳ ଜିଜ୍ଞାସାରେ ପ୍ରତିଧ୍ୱନିତ ଅନୁରଣିତ କେଉଁ ଅସମାପିକା ସଙ୍ଗୀତ ଧାଡ଼ି ଧାଡ଼ି ସ୍ୱପ୍ନର ଐରାବତ ଭୂମିରୁ ଭୂମା ପର୍ଯ୍ୟନ୍ତ ମୁଁ ବିଭୋର କେଉଁ ପବିତ୍ର ଲଗ୍ନରେ ସବୁ ଦୁଃଖ ଯନ୍ତ୍ରଣାର ଅଣୁ ପରମାଣୁ ବିଞ୍ଚି ଦେଇ ମନ୍ଦିର ବେଢ଼ାରେ ଦିଅଁଙ୍କର ଭୋଗ ଚାଙ୍ଗୁଡ଼ିରେ ମୁଁ ପୁଣି ହଜିଯାଏ ଶଙ୍ଖଧ୍ୱନୀ ଧୂପଦୀପ ନୈବେଦ୍ୟ ବାସ୍ନାରେ । ।	1
ସଞ୍ଜର ସ୍ୱପ୍ନ ଦିନେ ନାହିଁ କାଳେ ନାହିଁ କେଜାଣି କାହା ପାଇଁ ସେଦିନ ଗାଁ ତୋଟା ବାଟ ଦେଇ ବନ୍ଧର କିଆବାଡ଼ ମଶାଣିର ବୁଢ଼ା ବରଗଛ ଶୁଖିଲା ପତ୍ର ଉପରେ ପାଦ ଥାପି ମୁଁ ଡେଇଁ ପଡ଼ିଲି ପାଟବନ୍ଧକୁ । ପଣ କରିଥିଲି ଆଜି ସବୁ ପ୍ରଶ୍ନର ଉତ୍ତର ନେବି , ତା ’ ଠାରୁ ! ଦେଖୁ ଦେଖୁ ପଚାରି ଦେଲି କହ ତ ତୋ ’ ଦେହରେ କି କଳା ଦାଗ ତଥାପି ତୁ ସୁନ୍ଦର କିଆଁ ତତେ ଦେଖି ମନେ ପଡ଼େ ମୋ ଫୁଲେଇ ପ୍ରିୟା ! ତାରା ଫୁଲ କିଏ ତୋ କବରୀରେ ଦେଲା ଆକାଶର ପଣତରେ କିଆଁ ଢାଙ୍କି ଦେଲା । ତୁ ସବୁଦିନ ଚୁପ୍‌ଚାପ୍ , ତୋ ପାଇଁ ଦୁଃଖ ନାହିଁ , ଲୁହ ନାହିଁ ହେଲେ ଦୁଃଖ ଦିଏ ମୋତେ ତୋର ନିରବତା । ତଥାପି ମୁଁ ଦେଖେ ମୋ ଗାଁର ନଈପଠା ତଳୁ ମୁହଁ ଦେଖେଇ ତୁ ପୁଣି ଲୁଚି ଯାଉ , ମୁଁ ସେମିତି ସେଇଠି ମୋ ସଞ୍ଜ ସ୍ୱପ୍ନକୁ ସାଉଁଟି ଆଣେ ଆଉ କାହା ପାଇଁ !	0
ସାରାଂଶ ସେମାନେ ଯେବେ ମୋତେ ମାରିବାକୁ ଆସନ୍ତି ମୁଁ ଖାଲି ଟିକେ ଭ୍ରୁଲତା ଟେକେ ନଚେତ୍ ନାକ କୁଞ୍ଚାଏ ସେମାନେ ଆପେ ମରିଯାଆନ୍ତି । ସେମାନଙ୍କର ସବୁ ବିଦ୍ରୋହର କାହାଣୀ ସରିଯାଏ ମୋ ସ୍ମିତ ହସରେ ସବୁ ଯଜ୍ଞର ଆହୁତି ହୋଇଯାଏ ମୋ ଇଷିକାରରେ । ସେମାନେ ବୁଝନ୍ତିନି ଯେ ଏପରି ଅନେକ ବାଟହୁଡ଼ା ସିଂହ ଓ ମୂଷା ଆଶ୍ରୟ ଲୋଡ଼ନ୍ତି ମୋ ଶ୍ୟାମଳ ସୁହାଗରେ ଏମିତିକି ମୋ ଲୁହ ଟୋପାଏ ବି ହୋଇଯାଏ ମୁକ୍ତା ଯାହାକୁ ମାଳ କରି ପିନ୍ଧିବାକୁ ପ୍ରସ୍ତୁତ ଥାଆନ୍ତି ରାଜା ମହାରାଜା ଓ ସମ୍ରାଟମାନେ । ମୁଁ ଯଦି ମନଖୋଲି ହସେ ତେବେ କଅଁଳି ଯାଏ ସବୁଜ ପତ୍ର ସବୁ ଶୁଖିଲା ଡାଳରେ ଜୀବିତ ହୁଅନ୍ତି ନଦୀମାନେ ସିନ୍ଦୁରା ଫାଟେ ପୂର୍ବାକାଶରେ ଶୁଭେ ସପ୍ତ ଅଶ୍ୱଙ୍କ ଟାପୁ ସବୁଆଡ଼େ ସଞ୍ଚରି ଯାଏ ପ୍ରାଣ । ହେଲେ ଏମାନେ ଯିଏ ମୋତେ ଖୋଜୁଥାନ୍ତି ଯୁଗ ପରେ ଯୁଗ କଳ୍ପରୁ କଳ୍ପାନ୍ତ ଯାଏ ମୁଁ ମିଳେନି ତାଙ୍କୁ ଏଇଥି ପାଇଁ ଯେ ମୋତେ ସେମାନେ ଖୋଜନ୍ତି କେବଳ ଭଗ୍ନାଂଶରେ ହୁଏତ ମୁଁ ମିଳିଯାଇଥାନ୍ତି କେଉଁ ଜଣଙ୍କୁ ଯିଏ ମୋତେ ଖୋଜିଥାନ୍ତା ସାରାଂଶରେ ।	1
ଦର୍ପଣ ହିଂସ୍ରତାର ମୁହଁ ଦେଖିବିନି ବୋଲି ଫିଙ୍ଗିଦେଲି ଛୋଟ ପଥରର ଶିଳା ଦର୍ପଣ ଛାତିକୁ ପଥରରେ ଭାସି ଉଠିଲା ଚମତ୍କାର ଶବ୍ଦ ମାଟିରେ ପଡ଼ି ରହିଲା କାଚର କଙ୍କାଳ । ସେହି ଭଙ୍ଗା କାଚ ଭିତରେ ଏଥର ଅନେକ , ଅନେକ ମୁହଁ ଜଣେ ଛାୟା ପୁରୁଷ ମୃଦୁ ହସରେ କହିଲେ - ତୁମେ ଥରୁଟିଏ ହସହସ ମୁହଁରେ ମୋତେ ଦେଖ ତ ପାଇଯିବ ସଠିକ୍ ଉତ୍ତର !	1
ପାଗଳ ମନ ଏ ମନଟା ସତରେ ଏକ ଅଦ୍ଭୁତ ପରିସର ଅଜବ ଭାବନା ସୃଷ୍ଟି କରେ ଅନ୍ଧାର ଭିତରେ . . . , ସପନର ବୀଜ ବୁଣିବାର ପ୍ରୟାସରେ ସ୍ପର୍ଶ କରାଇଥାଏ ଏ ଯେ ତା ’ ଅସୁମାରି ପକ୍ୱ ଫଳ , ହଜାଏ ପୁଣି ତା ’ ପ୍ରସ୍ଫୁଟିତ ସୁଗନ୍ଧିତ ପାଖୁଡ଼ା ମଧ୍ୟରେ . . . ମନ ଏକ ସ୍ରୋତସ୍ୱିନୀ ଧାଇଁଥାଏ ଏକମୁହାଁ ହୋଇ ଯେତେ କଙ୍କରିତ ପଥ ହେଉ ପଛେ ସିଏ କିନ୍ତୁ ଜାଗ୍ରତ ସଦା ସାଗର ଛୁଇଁବା ପାଇଁ , କଳ୍ପନା ଆଉ ବାସ୍ତବତାର ପରିସୀମା ମଧ୍ୟ ମନ ଏକ ମାଇଲ୍ ଖୁଣ୍ଟ ଏ ପଟରେ ଭାସୁଥାଏ ଦିଗହୀନ ହୋଇ ସେପଟେ ଯେ ନିରବ ନିଶ୍ଚଳ ଏଇଟା ତା ’ ଚମତ୍କାର କିନ୍ତୁ , ଦୁନିଆଁ ଆଗରେ ଇଏ ଏକ ପାଗଳ ମନ . . . ଅସ୍ଥିର ଅଧୀର ।	1
ସକାଳ ଆକାଶ ପରି ନିବିଡ଼ ଫୁଲପରି ଆମାୟିକ ଭିଜାଭିଜା ନରମ ସକାଳ । ଚିକ୍‌ଚିକ୍ ଖରା ଚହଟୁଚି ରଙ୍ଗ ଆକାଶ ଓହ୍ଲାଇ ଆସି ମାଟିରୁ ସାଉଁଟେ ଶ୍ରଦ୍ଧା ମାଟିରୁ ମମତା ନରମ ହାତରେ ମାପେ ପ୍ରଜାପତି , ଫୁଲଙ୍କର ଇଚ୍ଛା ସାଦା ପବନର ଆତ୍ମୀୟତା ଆତ୍ମସ୍ଥ କରେ ସବୁ ଅହଂକାର ଫୁଲଙ୍କର ମହମହ ବାସ୍ନା ପରିଚ୍ଛନ୍ନ ସକାଳେ ପକ୍ଷୀଙ୍କ କାକଳି ଆତ୍ମୀୟ ଆକାଶ ପୃଥିବୀ ଶବ୍ଦ ପରେ ଶବ୍ଦ - ଶବ୍ଦଙ୍କ ପ୍ରତିଧ୍ୱନି ଚୁପ୍‌ଚାପ୍ ଆଙ୍କେ ବସି ଅମୃତର ଛବି ।	1
କଳା କାରନାମା ସରଗକୁ . . . ଶିଡ଼ି ବାନ୍ଧିଦେବି ବୋଲି କହିବାରୁ , ପୋଡ଼ିଜଳି ପାଉଁଶ ପାଲଟିଗଲା ସ୍ୱର୍ଣ୍ଣଲଙ୍କାପୁର । ଭାଙ୍ଗି ଚୂରମାର ହୋଇଗଲା ଦଶାନନର , ସକଳ ଐଶ୍ୱର୍ଯ୍ୟ , ଗର୍ବ , ଅହଙ୍କାର । ସୂଚ୍ୟଗ୍ରେ ମେଦିନୀ ଦେବି ନାହିଁ ବୋଲି କହିବାରୁ ଛିଡ଼ିଗଲା , କୌରବ କୂଳର ଯେତେ ସବୁ ଚେର ମୂଳ । ଭାଙ୍ଗିଗଲା , ମହାମାନୀ ଦୁର୍ଯ୍ୟୋଧନର ପ୍ରଚଣ୍ଡ ଶୌର୍ଯ୍ୟ ଆଉ . . . ଦମ୍ଭର ହସ୍ତିନାପୁର ସିଂହାସନ । ବନ୍ଦୀଶାଳାର ଲୌହ କବାଟ ଫିଟିବ ନାହିଁ ବୋଲି କହିବାରୁ , ଖୋଲିଗଲା . . . ପ୍ରବଳ ପ୍ରତାପୀ କଂସର ସବୁତକ ମୃତ୍ୟୁର ରୁଦ୍ଧଧାର । ଆଉ ତମେ . . . କୋଉ ଗର୍ବ , ଅହଙ୍କାର , ଶୌର୍ଯ୍ୟ ଆଉ ଦମ୍ଭର କଥା , କହୁଛ ହେ , ସର୍‌କାର ! ଖସିଯିବ , ସରଗକୁ ଲମ୍ୱିଥିବା ତମ ଶାସନର ଶିଡ଼ି , ଧସିଯିବ ତମ ଲୋଭ ଆଉ ସ୍ୱାର୍ଥର ଈପ୍ସିତ ସିଂହାସନ ଖୋଲିଯିବ ତୁମ , ବନ୍ଦୀଶାଳାର ଗୁପ୍ତ କବାଟ ଆଉ ଫିଟିଯିବ , ଜଳ , ଜଙ୍ଗଲ , ଜମି , ଡାଲି , ପାଣି ପୁଣି କୋଇଲାର ଗୋଟି ଗୋଟି କଳା କାରନାମାର ଗହନ ଗୁମର ଗଣ୍ଠି । ।	0
ତାକୁ ମୁଁ କାଇଁ ପାଗେଳୀ ଡାକେ ? ସେ କଥା କଥାକେ ରାଗେ ଖୁବ ଅଭିମାନିନୀ ତେଣୁ ପରା ତାକୁ ମୁଁ ନିସ୍ତୁକ ଭଲପାଏ , ସେ ସଂଦେହର ଗୋଟେ ବିରାଟ ଧାନଗଦା ପୁଣି ପ୍ରେମର ଭାରତ ମହାସାଗର ସିଏ ନା ମୋ ମନରେ ଗୋଟେ କୋଟିଏରେ ଗୋଟିଏ । ତାକୁ ମୁଁ କାଇଁ ପାଗେଳୀ ଡାକେ ? ସମସ୍ତଙ୍କ ପ୍ରଶ୍ନ ଆଉ ମୁଁ କହେ - କାହିଁକି ନା ମୋର ସବୁତକ ଆସନ୍ତା କାଲି ତା ପାଖେ ଅଟକେ ।	1
ବିଷ ଅମୃତ ସମୁଦ୍ର ମନ୍ଥନ ହେଲା , ହେ ଦେବଗଣ ! ହେ ଅସୁରଗଣ ! ଆପଣେ ଖେଳିଲେ ବିଷ ଅମୃତ । ମୋହିନୀ ନିଷାରେ ମାତାଲ ହେଲେ ଆମ କଥା ଟିକେ ବିଚାରିଲେ । । ହେ ଦେବଗଣ ! ଗଲା ସେ ଅମୃତ ତୁମ କଣ୍ଠରେ ବିଷ ପାନ କଲେ ନୀଳକଣ୍ଠ ଅସୁରେ ଗଲେ ଶିଶୁପାଳ ହୋଇ . . . ଆଉ ଆମେ ! ! . . . ମାନବ ! ! ଶିଖିଗଲୁ ଖେଳ . . . ବିଷ ଅମୃତ ! ସମୁଦ୍ର ମନ୍ଥନ ଚାଲିଛି ଆମରି ସରୁନାହିଁ ଖେଳ . . . କାଳ ଗଡୁଛି । ନୀଳକଣ୍ଠ ନାହିଁ ଆମରି ପାଖରେ । ଆମ ବିଷ ଆମ ଆତ୍ମା ପିଉଛି । ଯେତେ ବିଷ ବାହାରୁଛି ଆଜି , ମନର ରାକ୍ଷସ ପିଇ ଚାଲିଛି . . . ସାଜିଅଛୁ ଆମେ . . . ମାନବ ରାକ୍ଷସ ଆତ୍ମା ଆମର ବିଷ ବାଣ୍ଟୁଛି । ତେଜିୟାନ୍ . . . ବଳୀୟାନ୍ ଆଜି ଏ ମାନବ . . . ଛାରଖାର କରୁ ସାରା ଜଗତ , ଖେଳି ଚାଲିଥିବୁ କାଳ କାଳ ଧରି , ଧନ୍ୟ ତୁମ ଖେଳ . . . ବିଷ ଅମୃତ !	0
ଅଭିଶପ୍ତ ଅନ୍ନଦାତା ମୁଣ୍ଡ ଝାଳତୁଣ୍ଡରେ ମାରି , କୃଷକ ଚାଷଇ କ୍ଷେତ । ଗହମ ଚାଉଳରାଜନିତୀ ଦେଶେ , ଅଭାବ ସଦା ତା ମିତ । କେବେ ମାଡିଆସେବନ୍ୟାର ଆତଙ୍କ , କେବେ ମରୁଡିର ମାଡ । କରୁଣ ଚିତ୍କାରଶୂନ୍ୟେ ହଜିଯାଏ ଭାଙ୍ଗିଯାଏ ମେରୁହାଡ । କେତେ ଯତନରେଉପୁଜାଏ ଶଷ୍ୟ , ଦିନରାତି ଖଟିଖଟି , ଗାଦିଗାଦି ଶଷ୍ୟପଚିଷଡି ଯାଏ , ଦେଖି ଛାତିଯାଏ ଫାଟି । ସବୁରି ପେଟକୁଆହାର ଯୋଗାଏ ଅଭିଶପ୍ତ ଅନ୍ନଦାତା । ତା ପାଇଁ କାହାଆଖିରୁ ନ ଝରେ , କେହି ନ ବୁଝଇ ବ୍ୟଥା । ପୁଞ୍ଜି ଲୁଟିନେଇପୁଞ୍ଜିପତି ଏଠି , ବିଦେଶେ କରଇ ମଜା । ପୁଞ୍ଜିର ଅଭାବେକୃଷକ ମରଇ ପରିବାର ଭୋଗେ ସଜା । ଧନ୍ୟ ହେକୃଷକ , ଧନ୍ୟ ତୋ ବଳିଦାନ । ସମସ୍ୟାର ତୋରସମାଧାନ ହେଉ , ହେଉ ତୋର ଯଶ ଗାନ ।	0
ମିଳନ ମିଳନ ସୃଷ୍ଟିର ପ୍ରଥମ ପ୍ରକ୍ରିୟା ମିଳନ ନୂତନର ଆଗମାନୀ ବାର୍ତ୍ତା ମିଳନ ବିଚ୍ଛେଦର ପୂର୍ବାଭାସ ମିଳନ ସୃଷ୍ଟିକରେ ହର୍ଷର ଉଲ୍ଲାସ ମିଳନ ଦେଇଥାଏ କେତେକଙ୍କୁ ଆନନ୍ଦ ମିଳନ ସୃଷ୍ଟି କରେ କେତେକଙ୍କ ଗାତ୍ରଦାହ ମିଳନ ବିଚ୍ଛେଦ ପରେ ହୁଏ କେତେ ମଧୁମୟ ମିଳନ ପୁଣି ହେଲେ ବାରମ୍ବାର ତୁଠ ପଥର ମିଳନ କିନ୍ତୁ ଅତି ଆବଶ୍ୟକ ମିଳନ ବିନା ମଣିଷ ଏକକ । ମିଳନ ପ୍ରଥମ ସୋପାନ – ସମାଜରେ ବଞ୍ଚିବା ପାଇଁ ଗୋଷ୍ଠିରେ ମିଶିବା ପାଇଁ ! ବରଷକେ ଥରେ ଆସିଛି ବିଷୁବ ମିଳନ ପଣା ପିଇ ଉଲ୍ଲସିତ ହୋଇ ଦୂରେଇଦେଇ ସବୁ ସ୍ୱାର୍ଥର ପ୍ରତୀକ ମନରେ ମିଳାଇ ମନକୁ ଆନନ୍ଦିତ ହୋଇ ବାଣୀ ପ୍ରକାଶିବା ଆସ ଚାହିଁ ଦେଖ ପ୍ରକୃତିକୁ ଥରେ ଭିନ୍ନ ଭିନ୍ନ ରୃତୁ ଆଗମନେ ଫୁଟେ ଫୁଲ ବିବିଧ ବର୍ଣ୍ଣର ଫଳେ ଫଳ ବିବିଧ ସ୍ୱାଦର କଅଁଳେ ପତ୍ର ବିବିଧ ଆକାରର କିନ୍ତୁ ବାଟିକାର ମଧ୍ୟେ କିମ୍ବା କେଉଁ ଅରଣ୍ୟର ସୁଦୂର କୋଣରେ ହୋଇଥାଏ ଯେତେବେଳେ ସବୁର ଏକତ୍ର ମିଳନ ସେ ମିଳନ କେତେ ସୁନ୍ଦର ସତେ ! ଅନୁଭବ ଅଛି କିଛି ବନ୍ଧୁ ସେ ମିଳନ ଦେଖିବାର ? ହୋଇଛି କି ସୌଭାଗ୍ୟ କେବେ ସେ ସୁନ୍ଦର ମିଳନ ସମାବେଶ ଦେଖିବାର ? ଲତା ଗୁଳ୍ମ ହୋଇ ପଲ୍ଲବିତ ଲଟିଯାଏ ଯେବେ ମହାଦ୍ରୁମ ବକ୍ଷ ଦେଶେ ଦେଖିଛକି କେବେ ଶୋଭା ତାର ? ସୃଷ୍ଟିକର୍ତ୍ତାଙ୍କର ବିଚିତ୍ର ପ୍ରକୃତି ମଧ୍ୟେ ମିଳନ ଯତ୍ର , ତତ୍ର , ସର୍ବତ୍ର ! ଖାଲି ଆଖି ଥିଲେ ଦେଖି ହୁଏ ନାହିଁ ସେଥିପାଇଁ ଲୋଡ଼ା ଅନ୍ତର ନିର୍ଦ୍ଦେଶ । ମିଳନ ପକ୍ଷୀ ସମାଜର ଦେଖିଛକି କେବେ ? ବଗ ଦଳ ମାଳାକାରେ ଆକାଶରେ ତାର ବିଞ୍ଚି ଉଡିଯାନ୍ତି ଯେବେ ଝରି ଆସେ କି ସୁଷମା ସେ ମିଳନର ନାହିଁ ପଟାନ୍ତର । ମିଳନ ପଶୁ ସମାଜରେ ଏଠାରେ ସେଠାରେ , ଘରେ ଓ ବାହାରେ ପର୍ବତ କନ୍ଦରେ , ଅରଣ୍ୟ ଅରଣ୍ୟାନିରେ ଏକା ଦୃଶ୍ୟ , ଏକା ଭାବ ନାହିଁ କିଛି ଭେଦା ଭେଦ ଆଧୁନିକ ମାନବ କେବଳ ବିବିଧତାର ସ୍ୱାଦ ପାଇଁ ଗଢ଼ିଛି “ ନନ୍ଦନ କାନନ ” । ଦେଖିଛକି କେବେ ବନ୍ଧୁ ! ପୂର୍ଣ୍ଣିମା ଦିନର ସେ ଅପରୂପ ଛବି ମିଳନ ଅସ୍ତଗାମୀ ସୂର୍ଯ୍ୟ ଆଉ ଉଇଁ ଆସୁ ଥିବା ଚନ୍ଦ୍ରଙ୍କର ? ଦେଖିଛକି କେବେ ବସି ଏକାନ୍ତରେ ମିଳନ ରକ୍ତ ବର୍ଣ୍ଣ ସୂର୍ଯ୍ୟ ଆଉ ପୃଥିବୀର ଚକ୍ରବାଳ କୋଳେ ଛବି ତାର ନିରେଖି ଗଗନେ ପ୍ରତିଛବି ଦେଖିଛକି କେବେ ସାଗର କିମ୍ବା ଜଳାଶୟ ମଧ୍ୟେ ? ପ୍ରତ୍ୟୁଷର ମାହେନ୍ଦ୍ର ମୁହୂର୍ତ୍ତେ ପକ୍ଷୀଙ୍କର କୋଳାହଳ , ଝରଣାର କଳନାଦ , ପତ୍ରର ମର୍ମର ଆଉ ମଧୁପର ଗୁଞ୍ଜନରେ ମିଳନ ହୁଏ ଯେବେ ବାଳ ସୂର୍ଯ୍ୟଙ୍କର ପିତ ଲୋହିତ ରଙ୍ଗର ସମାବେଶ ସେ ମିଳନ ଆଙ୍କିଛ କି କେବେ ଅନ୍ତରର ସୁଦୂର ଅନୁକୋଣେ ? ହାତ ଅଙ୍କା ଛବି କେବେ ସମାନ କି ହେବ , ସେ ଅନୁଭୂତି ସଙ୍ଗେ ? ତେଜୀୟାନ ଶୁକ ତାରା ଲୁଚିଯାଏ ବାଳ ସୂର୍ଯ୍ୟଙ୍କର କିରଣ ଜ୍ୱାଳାରେ ସେ ମିଳନ କେତେ ଭୟାବହ ଯାହା ବିଚ୍ଛେଦ କରେ ଏକକୁ ଅନ୍ୟ ଠାରୁ ସେ ମିଳନର ନାହିଁ କିଛି ପଟାନ୍ତର । ମିଳନ ସୃଷ୍ଟିକର୍ତ୍ତା ଆଉ ଅକିଞ୍ଚନ ମଣିଷର ଦ୍ୱାର ଖୋଲିଦିଏ ମହାନତା ଆଉ ସୌହାର୍ଦ୍ୟର ମିଳନ ଯଦି ଚାହଁ ବିଶ୍ୱକର୍ତ୍ତାଙ୍କର ମିଳାଇ ଦେଖ ଅନ୍ତରକୁ – ତାଙ୍କ ଗଢା ମଣିଷଙ୍କ ମଧ୍ୟେ । ବରଷକେ ଥରେ ମିଳିବା ପାଇଁ ମହା ବାହୁ ଟେକି ଜଗତର ନାଥ ଉଭା ହୁଅନ୍ତି ବଡ ଦାଣ୍ଡ ମଧ୍ୟେ ହୋଇ ଧୂଳି ଧୂସରିତ । ତେଜି ରତ୍ନ ସିଂହାସନ ନନ୍ଦିଘୋଷ ରଥ ଉପରେ ବିଜେ ହୋଇ କରିବାକୁ ଜଗତ କଲ୍ୟାଣ – ଆର୍ତ୍ତତ୍ରାଣ କରିବାକୁ ପ୍ରଭୁ ଦିଅନ୍ତି ଦର୍ଶନ ସେ ମିଳନ ଅଗଣିତ ଜନ ଗଣଙ୍କର ପ୍ରଚାରିତ କରିଥାଏ ବାର୍ତ୍ତା ଏକ – ମଣିଷ ସମାଜେ ମଣିଷ ପରି ରହିବାକୁ ହେଲେ ମିଳନ ବ୍ୟତୀତ ନାହିଁ କିଛି ଅନ୍ୟ ବିକଳ୍ପ ଦେବତା ହେଲେବି ମର୍ତ୍ତ୍ୟ ମଣ୍ଡଳେ ମରିବ କିନ୍ତୁ ନିଜ ଗୁଣ ବଳେ ଚିରପୂଜ୍ୟ ହେବ । କିନ୍ତୁ ଆଜିର ମଣିଷ – ଜାଣି ମଧ୍ୟ ଜାଣିଲାନାହିଁ , ଚିହ୍ନି ମଧ୍ୟ ଚିହ୍ନି ପାରିଲା ନାହିଁ , ବୁଝି ମଧ୍ୟ ବୁଝି ପାରିଲା ନାହିଁ ଏ ସଂସାରେ ମିଳନର ମହାତ୍ମ୍ୟ ଦେଇ ଏକ ବିକଟ ମସ୍ତିଷ୍କ ସୃଷ୍ଟିକର୍ତ୍ତା ଭିନ୍ନ କରିଦେଲେ ମଣିଷ କୁ ମଣିଷ ଠାରୁ ମିଳନ ମଣିଷ ଓ ମଣିଷ ର ନୁହେଁ ଏକ ଉଲ୍ଲାସ ର ବସ୍ତୁ ଶେଷ ପରିଣତି ତାର ବଡ଼ ଉତ୍କଟ ବିଧିକର୍ତ୍ତାଙ୍କର ମଣିଷ ମାନଙ୍କୁ ଏହାହିଁ ନିର୍ଦ୍ଦେଶ ! ! !	1
ଦାନ ମୋ ଜୀବନେ ମୋର ବୋଲି କହିବାକୁ ଆଉ କିଛି ନାହିଁ ସବୁ ତ ମିଳିଛି ଦାନରେ ଦେହ ବା ଋଣରେ ସବୁ ଦାନ ସେମାନଙ୍କର ମୋର ବୋଲି ମୋର ଅଛି କେବଳ ଋଣ ଆଉ ଋଣ ସକାଳୁ ସଞ୍ଜଯାଏ , ଯାହା ଆବଶ୍ୟକ ଯାବତୀୟ ତେଲ , ଲୁଣ , ହଳଦୀ , ଚାଉଳ , ଡାଲି ସବୁ ତ ଋଣ ପ୍ରତ୍ୟେକ ମୁହୂର୍ତ୍ତରେ ମିଳିଛି ଦାନରେ ଜୀବନ ଦେହ ବା ଯୌବନ କାହିଁ କେତେବେଳେ ମିଳିଲା ଜଣା ପଡ଼େନି କେବେ , କେମିତି କିଏ ଜାଣେ କିଏ ଦାନ କରେ ପ୍ରତ୍ୟେକ ମୁହୂର୍ତ୍ତରେ କରିଦିଏ ଋଣୀ ଆପେ ଆପେ ଆସନ୍ତି ଚିରାଚରିତ ରୀତିରେ ବର୍ଷା , ଶୀତ , ବସନ୍ତ , କାକର ଭିଜା ସକାଳ ନାନାଦି ଫୁଲ , ଫଳ , ଘାସ ବହଳ ଏସବୁ ଅଯାଚିତ ଭାବେ ଓଜାଡ଼ି ହେଇ ଯାଇଛି ଜଡ଼ାଇ ଧରିଛି ମୋତେ ଯେପରି ଯାବତୀୟ କମିଜ୍ କପଡ଼ା । ଏ ଦେହକୁ ଢାଲ ହୋଇ ଢାଙ୍କି ଅଛି ସବୁତ ମିଳିଛି ଦାନ ସୂତ୍ରରେ ଶେଷରେ ନିଜର ବୋଲି ରହିଯାଇଛି ଋଣ ଆଉ ଋଣୀ ସେମାନଙ୍କ ଦାନରେ ଗଢ଼ା ଏ ଶରୀର !	0
ଦୃଷ୍ଟିକୋଣ ମଶାଣିରେ ଅନାବୃତ ଶରୀରକୁ ଜଳିବା ଦେଖି ମଧ୍ୟ ନବ ଜୀବନର ଆୟମାରମ୍ଭର ବିଚାର . . . ଅସମ୍ଭବର ସମ୍ଭାବନା ଯେତେବେଶୀ ଥିଲେ ବି ସମ୍ଭାବନାର ଝଲକର ପରିକଳ୍ପନା . . . ସବୁ ଅପୂର୍ଣ୍ଣତାର ଛାୟାତଳେ ପୂର୍ଣ୍ଣତାକୁ ଚିହ୍ନିବାର ବୁଦ୍ଧିମତ୍ତା . . . ତମସାଚ୍ଛନ୍ନ ନିବୁଜ କୋଠରୀ ମଧ୍ୟରେ ଆଲୋକ ଛିଦ୍ରଟିକୁ ଖୋଜିବାର ଧୈର୍ଯ୍ୟ . . . ରାସ୍ତାକଡ଼ରେ ପଡ଼ିଥିବା କ୍ଷୁଦ୍ର ମଞ୍ଜିଟିଏକୁ ଦେଖି ବିଶାଳକାୟ ଦ୍ରୁମକୁ ଦେଖିବାର ଆତ୍ମତୃପ୍ତି . . . କ୍ଷୁଦ୍ର ମଧୁମକ୍ଷିକାଠୁ ବିଶ୍ୱକଲ୍ୟାଣର ମନ୍ତ୍ର ଶିଖିବାର ଉତ୍ସ୍ରକତା . . . ଅଗଣିତ ବିଭିନ୍ନତା ଭରା ପୃଥିବୀରେ ସମତାର ପୃଷ୍ଠଭୂମିକୁ ଆପଣେଇ ନେବାର କ୍ଷମତା . . ଏ ସବୁ ତ କେବଳ ଦୃଷ୍ଟିକୋଣର କରାମତି !	1
କରନାହିଁ ଜମା ପାପ ଧନ୍ୟ ତୁ ସନ୍ତାନଧନ୍ୟ ତୋ ଭାବନା ଧନ୍ୟ ତୋରସେହି କର୍ମ ଯେଉଁ ମାଆ ତୋତେଜନମ କରିଲା କାନ୍ଦାଇଲୁ ତାର ମର୍ମ । ତୋ ପାଇଁ କେତେସେମନ୍ଦିର ଯାଇଛି ଜାଳିଛି ତୋ ପାଇଁ ଦୀପ ଠାକୁରଙ୍କ ପାଖେଶୁଭ ମନାସୀ ସେ କରିଥିଲା କେଉଁ ପାପ । ଅଖିଆ ଅପିଆକେତେ ସେ ରହିଛି ସହିଛି ଅଳି ଅଝଟ ଆଜି ତୁହି ବଡହୋଇଗଲୁ ବୋଲି କରୁଅଛୁ ଛଟ ପଟ । ମାର୍ ଧର୍ ଏବେକରୁଅଛୁ ତାକୁ କେମିତି ଯାଉଛି ହାତ ସତତୁ କହରେମୁଣ୍ଡରେ ତୋହର ଅଛିକି ଗୋବର ଖତ । ମାଆ କୁ ମାରିକିଆହେ ଅମଣିଷ କରନାହିଁ ଜମା ପାପ ମାଆର ଆଖିରୁଲୁହ ଝରିଗଲେ ଭୋଗିବରେ ଅଭିଶାପ । ମଣିଷରେ ତୋତେଗଣୁଛି କିଏରେ ଅଟୁ ଗୋଟେ ଅମଣିଷ ବୁଦ୍ଧି ବିବେକକୁପୋଡିକି ଖାଇଛୁ ପଡିଛି ଖାଲି ପାଉଁଶ ।	0
ମାଟିରୁ ଆକାଶ ମନେପଡେ ସେହି ଅସ୍ପଷ୍ଟ ଅତୀତ ଏବେ ବି ପିଡା ହୁଏ ଯନ୍ତ୍ରଣାର କ୍ଷତ ବିଶ୍ୱାସରେ ଭରି ଦେଇ ପଳ ପଳ ବିଷ ବ୍ରିଟିଶଟା ଟାଣି ନିଏ ଛାତିର ନିଃଶ୍ୱାସ । ସେ ଏକ ଭିନ୍ନ , ବିବର୍ଣ୍ଣ ଆଉ ବିଦିର୍ଣ୍ଣ ପୃଥିବୀ ଚାରିଆଡେ ଭୋକର ଭୂଗୋଳ ଗାଁଠାରୁ ସହର ବଜାରରୁ ନଅର ଖାଲି ମାଳ ମାଳ କଙ୍କାଳର ଛବି । କରୁଣ ସେ ଦୃଶ୍ୟ , ମୁହଁ ସବୁ ବିଭତ୍ସ ବିମର୍ଷ ଏକ ଅଶାନ୍ତ ଉପନିବେଶ ଇଏ ମୋ ମାଟି ମୋ ଗାଁ ମୋ ଦେଶ ରହି ରହି ଶୁଭେ ଦାରିଦ୍ର୍ୟର କ୍ରୁର ଅଟ୍ଟହାସ୍ୟ ଜୀବନର ଧୁ ଧୁ ଖରାବେଳେ ପେଟଟାରେ ନିଆଁ ଜଳେ ମରେନା ତା ଶୋଷ ଦୀର୍ଘ ଶ୍ୱାସ ମାରେ ଗୋଟେ ଅବଶୋଷ । ଥରି ଯାଏ ଧମନୀର ରକ୍ତ ଚମକି ଉଠେ ଛାତି ଆଜି ମନେ ପକାଏ ଜାତି ରକ୍ତରେ କାହାର ଏ ସ୍ପର୍ଶ ! ! ! ଏଁ …… କଳିଙ୍ଗର ବରପୁତ୍ର ନା ବୀରପୁତ୍ର ଇଣ୍ଡୋନେସିଆର ଭୂମିପୁତ୍ର ନା କଟକ ନଗର ଧବଳ ଟଗରର ସୂତ ବିଜୟର ବାର୍ତ୍ତାବହ ନା ଓଡିଆ ଜାତିର ଭୀଷ୍ମ ପିତାମହ କାହାର ଏ ଦୃଶ୍ୟ ! ! ! ଚିନ୍ତା ଚେତନା ଓ ସ୍ମୃତିର ଗବାକ୍ଷରେ ଇଏ ଛାଇ ନା ମଣିଷ ସ୍ୱପ୍ନ ନା ପ୍ରକାଶ୍ୟ ସ୍ୱାଗତ ନା ସନ୍ଦେଶ ପ୍ରେରଣା ନା ସାହସ ଆରମ୍ଭ ନା ଶେଷ ନା …… . ଗୋଟିଏ ଜୀବନ ଗୋଟିଏ ସଂଗ୍ରାମ ଗୋଟିଏ କୀର୍ତ୍ତି ଗୋଟିଏ ସ୍ମୃତି ଗୋଟିଏ ଇତିହାସ , ଗୋଟିଏ ପ୍ରଗତୀ ଆଉ ସମୃଦ୍ଧିର ହିସାବ ନିକାଶ ଲମ୍ବିଛି ଆଜି ମାଟିରୁ ଆକାଶ ଆକାଶରୁ ମାଟି । ତୁମେ କହିପାର ବୋଧେ ସେ ପାଲଟିଛି ସ୍ୱର୍ଗଦ୍ୱାରର ମୁଠାଏ ଚିହ୍ନା ଭଷ୍ମ ଅବା ମଶାଣି ପାଉଁଶ ହେଲେ ଏ ଜାତିଟାର ଝଡର ଇଗଲ ସେ ଡାକୋଟାରେ ଉଡି ଉଡି ମାଟି ପରେ ବିଞ୍ଚିଛି ଖାଲି ମୁଠା ମୁଠା ଯଶ ଯାହା ଉଡୁଛି ଆଜି ଆକାଶରୁ ମାଟି ମାଟିରୁ ଆକାଶ ।	0
ସ୍ୱର୍ଗତ ରବି ରାୟଙ୍କର ଦିବଙ୍ଗତ ଆତ୍ମା ପ୍ରତି ଅଶ୍ରୁଳ ଶ୍ରଦ୍ଧାଞ୍ଜଳୀ ମାଟିର ମଣିଷ ପାଦତଳେ ନିଥର ପୃଥିବୀ ମଥାପରେ ଇଥର ଆକାଶ ମଝିରେ ସେ ତପସ୍ୱୀ ସ୍ଥିତପ୍ରଜ୍ଞ ନୀରବ ସାଧକ । ନୁହେଁ ବୁଦ୍ଧ ନୁହେଁ ତଥାଗତ ନୁହେଁ ଦେବତା ଦାନବ ଅବା ଗନ୍ଧର୍ବର ସୁତ । ସେ ଏଇ ମାଟିର ମଣିଷ । ସେ ଏଇ ମାଟିର ମଣିଷ ତ୍ୟାଗ ଓ ଆଦର୍ଶରେ ଗଢିଛି ସେ ଦେଶ ମାଟି ପରେ ବୁଣି ମୁଠା ମୁଠା ଯଶ ସ୍ମୃତିର କ୍ୟାନଭାସ ପରେ ଲେଖିଛି ସେ ସ୍ୱର୍ଣ୍ଣ ଇତିହାସ । ତେଜି ଆଜି ଅନ୍ତିମ ନିଃଶ୍ୱାସ ଆଖିବୁଜି ଯାଇଛି ସେ ଶୋଇ । ଜୀବନ ଯୁଦ୍ଧରେ ଜୟଯୁକ୍ତ ସୈନିକଟିଏ ସେ ବୋଧେ ପଡିଅଛି ଥକି ଶୋଇଥାଉ ଡାକ ନାହିଁ ତାକୁ ଡାକ ନାହିଁ । ନାହିଁ ଛତ୍ରୀ ଖଡ୍ଗ ଢାଲ ଅଶ୍ୱ ଅବା ହାତୀ ତଥାପି ସେ ଛତ୍ରପତି । ସମାଜବାଦର ଦକ୍ଷ ସେନାପତି ସେ ଦିନ ପାହିଥିଲା ଅନ୍ଧାର ଶର୍ବରୀ ଉଇଁ ଥିଲା ରବି । ଉଦ୍ଭାସିତ ଆଲୋକର ପଥେ ଦିଶୁଥିଲା ଗୋଟେ ମାନବବାଦର ଛବି ଅସ୍ତମୀତ ରବି ଆଜି ଆକାଶର ତାରା କେତେ ସ୍ୱପ୍ନ ସମ୍ଭାବନାର ଆଲୋକ ଇସାରା ଆଜି କ୍ଲାନ୍ତ ବାଟୋଇଟିଏ ସେ ସମୟର ପାନ୍ଥଶାଳାରେ ପଡିଅଛି ଶୋଇ ମାଟିର ମଣିଷ ସେ ମାଟି ପରେ ଶୋଇଥାଉ ଡାକ ନାହିଁ ଥାଉ ଡାକ ନାହିଁ ତା ଜନ୍ମମାଟି ତା ମାଟି ମଣିଷକୁ ଯତନରେ ନେବ ଯେ କୋଳେଇ ।	1
ମାଟି ମେଘର ପ୍ରେମିକା ବର୍ଷାର ସ୍ପର୍ଶରେ ମହକି ଯାଏ ମିଠା ମିଠା ବାସ୍ନାରେ ବସା ବାନ୍ଧେ ସ୍ୱପ୍ନ ମନରୁ ଇଚ୍ଛାଟିଏ ମୁକୁଳି ଆସେ ଆନମନା କରେ ତନମନକୁ ମାଟିର ଛାତିରେ ଖେଳେ ସାରା ସଂସାର ପଞ୍ଚଭୂତର ଏଇ ଶରୀର ମାଟିର ମହିମାରେ ମହିମାମୟ ମାଟିର ବେଶରେ ଠାକୁର ମାନବ ଆଉ ସନ୍ତ୍ରାସବାଦୀ ମାଟିର ଅଟ୍ଟାଳିକା ଆକାଶକୁ ଛୁଏଁ ବୃକ୍ଷଲତାର ଚେରକୁ ଜାବୁଡ଼ି ଧରି ଥାଏ ମାଟି ମାଟିରୁ ଆରମ୍ଭ ମାଟିରେ ହିଁ ଶେଷ ଜୀବନର ଅଭିନୟ ଜାଣିବି ମଣିଷ ଭୁଲିଯାଏ କାହିଁ ଏଇ ମାଟିର ମାହାତ୍ମ୍ୟ !	1
ତୁମେ ଗଲାପରେ ତୁମେ ଗଲାପରେ , ବାହାରକୁ ପକ୍ଵ ବନିଥିବା ଭିତରେ ଲୁଚି ରହିଥିବା କୁନିଝିଅ କେବେ କେବେ ପଦାକୁ ବାହାରେ । ବସି ଯିବାକୁ ଚାହେଁ ତୁମ ସାଇକେଲ ଆଗେ ବୁଲି ବଜାରକୁ , ଆତ୍ମାଭରି ଖାଇବାକୁ ହରି ଦୋକାନର ସେଇ ବରା ଗୁଲଗୁଲା ପୁଣି । ଆଖି ଝଲସାଇବାକୁ ଚାହେଁ ଭିକା ଖଲିଫାର ନୂଆ ଫ୍ରକଟିରେ ପିନ୍ଧି ତୁମେ ଆଣିଥିବା ନୂଆ ସୁଏଟର ସ୍କୁଲ ନେଇ ଯିବା ପାଇଁ ଦସ୍ତା ବାକ୍ସ । ତୁମେ ଗଲାପରେ ଆସୁନାହିଁ ବିସ୍କୁଟ ମିକ୍ସଚର ପ୍ରତିଟି ସନ୍ଧ୍ୟାରେ ଭୁଲିଛି ମୁଁ ବଜାରରୁ ଆସୁଥିବା ଆମ୍ବ ଓ କମଳା ର ବାସ୍ନା କଦଳୀର ମିଠା ସୁଆଦ । ଏଠି ଖାଲି ଫ୍ୟାନଆଉ ଏସିର ଘୂଁଘୂଁ ଶବ୍ଦ ତା ଭିତରେ ଖୋଜୁଛି ମୁଁ ତୁମ ହାତ ବିଞ୍ଚଣାର ଶବ୍ଦ ଯାହା ରାତିସାରା ହୁଏ ନାହିଁ ବନ୍ଦ । ଥକି ପଡୁଚି ଦୁନିଆର ବୋଝରେ ତୁମ କୁନି ଝିଅ ର କଅଁଳିଆ କାନ୍ଧ ତୁମେ କ ’ ଣ ବନାଇ ନାହଁ ବିଧାତା ସହ ସମସ୍ତ ସମ୍ବନ୍ଧ ? ତୁମେ ଗଲାପରେ ରସ୍ତା ସବୁ ନିହାତି ନିର୍ଜନ ଖାଁଖାଁ ଲଗେ ଜଳୁଥିବା ରାସ୍ତା ବତି ଆଲ ଭାରି ନିଶ୍ପ୍ରଭ ଦିଶେ । ବୋଉର ମୁହଁର ସତେଜତା ସ୍ୱପ୍ନ ପରି , ହସୁଥିଲେ ବି କାନ୍ଦିଲା ପରି ଜଣା ପଡେ ଅନେକ ଦୁଃଖ କୁ ଚାପି ଧରି ଅଭିନୟ କରେ , ଖୁସି ହେବାର ମିଛ ନିଶାଟାରେ । ତୁମେ ଗଲାପରେ ଏ ବଦଳିବା ଦୁନିଆରେ ପାଦେ ପାଦେ ସତର୍କତା ଖଣ୍ଡା ଧାରେ ଚାଲିବାକୁ ପଡେ ପର୍ବ ପର୍ବାଣୀର ସମ୍ଭାର କେବେଠୁ ଗଲାଣି ତୁମ ପଛେ ପଛେ ଧାଉଁ ଥିବା ଲୋକ ସବୁ ମୁହଁ ମୋଡ଼ି ଲେଣି । ତୁମେ ଗଲାପରେ ଅନେକ ରାହା ଖୋଜିଛି ମୁଁ ନିରବତା ମଧ୍ୟେ , ଚେଷ୍ଟିତ ସମ୍ଭାଳିବା ପାଇଁ ଏବେ ନିଜକୁ ନିଜ ପାରିଲା ପଣରେ ସମ୍ବଳ କରି ତୁମ ଦିଆ ସଂସ୍କାର ଓ ଭଲ ପାଇ ବାକୁ … ।	0
ହାପି ଓଡ଼ିଶା ଦିବସ ହାର୍ଦ୍ଧିକ ଅଭିନନ୍ଦନ ସବୁ ଓଡ଼ିଶା ବାସୀ , ହାତ ଧରି ପାଳନ କରିବା ମିଳିମିଶି । ପିତାମାତା , ଗୁରୁ ସବୁ ତୁମେ ଉତ୍କଳ ଜନନୀ , ପ୍ରୀତିମନେ ପାଦେ ତୁମ ମଥା ନୁଅଁଇ । ଓଡିଶାର କୋଣେ ଅବା ଗାଁ ମାଟି ଠାରୁ ଦୂରେ , ଓତଃପ୍ରୋତଃ ଆମେ ତଥାପି ଆମ ସଂସ୍କୃତିରେ । ଡିଆଁ କୁଦ ଭରା ଜୀବନ ଜଞ୍ଜାଳେ , ବ୍ୟଗ୍ର ସିନା ଆମେ ଦିନରାତି , ଡିମିଡିମି ହୋଇ ଅନ୍ତରେ ଜଳୁଥାଇ ଓଡିଆ ପୀରତି । ଶାନ୍ତି , ମୈତ୍ରୀ ଭାବ ଝଲକେ ଉତ୍କଳ ସମାଜ ତଳେ , ସାନ ବଡ଼ ସଭିଁଏ ମାତନ୍ତି ପୂଜା ପର୍ବାଣିରେ । ଦିନୁଦିନ ପ୍ରଗତି କରୁ ଆମରି ଜାତି , ଦିଗ ଦର୍ଶନ କରନ୍ତୁ ଜଗନ୍ନାଥ ପୁରୀ ଅଧିପତି । ବରଷ ପୁରାଣି ଦିନରେ ରହୁ ଏକ ଅନୁରୋଧ , ବରିଷ୍ଠ ଯନ୍ତ୍ରୀ , ବୈଜ୍ଞାନିକ ଓ ବୁଦ୍ଧିଜୀବି ବୃନ୍ଦ । ସମର୍ପିତ ହେଉ ସମସ୍ତ ପ୍ରତିଭା ସମାଜର କଲ୍ୟାଣରେ , ସମ୍ମାନ , ଗୌରବ ଉତ୍କଳ ମାତାର ଫେରିଆସୁ ଆଉଥରେ ।	1
ବିଶ୍ୱ ଗୁରୁ ନିର୍ବାଚନି ନିଆଁ କୁହୁଳିଲା ବେଳେ ଆସିଲା ହୋଲି ପରବ ରକତରେ ହୋଲି ଖେଳିଲେ ଷାଠିଏ ଛଅ ଜଣ ହେଲେ ଶବ ଆଗପଛ ପର୍ବପର୍ବାଣି ପରଖି ଧାର୍ଯ୍ୟ କର ନିର୍ବାଚନ ଅଯଥା ରକତ ପାତ ହୋଇବନି ଧ୍ୟାନଦେଲେ କମିଶନ ଉତର ପ୍ରଦେଶେ ଉତରା ଖଣ୍ଡରେ ପଦୁଅଁର ହେଲା ବଣ ଚା ’ ରି ଶ ତିନିରୁ ତିନି ଶ ’ ପଚିଶ ସତୁରୀ ରୁ ସତାବନ ପଞା ମାରିନେଲା ପଞାବ ଗାଦିକୁ ଆ ’ ପ୍କୁ ଚଟାଇ ଧୂଳି ଅମିତଙ୍କ ଅଙ୍କକଷା ଭୁଲ ହେଲା ଅକାଳି ସାଙ୍ଗରେ ଖେଳି ସାଇକେଲ ଚେନ୍ ଖଣ୍ଡ ବିଖଣ୍ଡିତ ମାୟାଜାଲ ଗଢ଼ଗଢ଼ ପଦୁଅଁ ପଙ୍କରେ ହାତୀ ଫଶିଗଲା ଭାଙ୍ଗିଗଲା ହାଡ଼ ଗୋଡ଼ ଜାତି ରାଜନିତି ଭୁଲିଗଲା ହାତୀ ପାତାଳ ଭେଦି ପଙ୍କରେ ଗଜ ଉଦ୍ଧାରଣ ସତେ ଆଉ ହେବ ଏ ’ ଘୋର କଳି କାଳରେ ? କେଜରି ୱାଲ୍‌ଜି ନହୁଅ ପାଗଳ ଭାରତ ଭ୍ରମଣ ଛାଡ଼ ଦିଲ୍ଲୀ ବାସୀଙ୍କର ଦୁଃଖ ସୁଖ ବୁଝ ସୁଶାସନ ବାଟ କାଢ଼ ନିର୍ଭୟା କାଣ୍ଡ ତ ହୋଲିରେ ହେଉଛି ଦିଲ୍ଲୀ ଦୁଲୁକୁଚି ଦେଖ ମୋଦିକୁ ବିରୋଧ କରିଲେ କି ଲାଭ ? ନିତିଶଠୁଁ କିଛି ଶିଖ ଯୁବରାଜ ତୁମେ ସଂସାର ବଢ଼ାଅ ନାତୀ ଖେଳୁ ଜେଜୀକୋଳେ ରାଜ ଅଭିଷେକ ବିହି ଭୁଲିଗଲା ଲେଖିନି ତୁମ କପାଳେ କୂଳବଂଶ ରକ୍ଷା ପଥ ବାଛ ଏବେ ନାତୀ ନାତୁଣୀର ଲୋଡ଼ା ପ୍ରଶାନ୍ତ କୁମାର ଗଧ ପାଦ ଛାଡ ରଖ ଗୁଜୁରାଟ ଘୋଡ଼ା ପ୍ରୀୟଙ୍କା ଗାନ୍ଧୀ ଭଦରାଙ୍କୁ ଡ଼ାକ ସମ୍ଭାଳୁ କଂଗ୍ରେସ ମଙ୍ଗ ବାରମ୍ବାର ଶିଶୁପାଳ ହେଉଥିଲେ କିଏ ହେବ ତୁମ ସାଙ୍ଗ ? ଜାତୀୟ ଦଳରୁ କ୍ଷତ୍ରୀୟ ଦଳକୁ କଂଗ୍ରେସ କୁ ଆଣିଲଣି କେତେଦିନ ଆଉ ତୁମରି ମୁଣ୍ଡରେ ଖୋଜିବେ ସମସ୍ତେ ମଣି ? ଲୋକମାନେ ସବୁ ଚାଲାଖ ହେଲେଣି ବୁଝୁଛନ୍ତି ତୁମ ରଙ୍ଗ ଯାଗା ଦେଖିଚାହିଁ ରାଜନିତି କର ବଦଳା ପୁରୁଣା ଢ଼ଙ୍ଗ ଗୋଆ ମଣିପୁର କେହି ଜିତିନାହଁ ଜିତିଛି ଅନ୍ୟାନ୍ୟ ଦଳ ଗୋଡ଼ ଧର ଅବା ମନ୍ତ୍ରୀ ପଦ ଯାଚି ହାତେଇଯା ଆଜ୍ଞାମାଳ ମୋଦିର ମୋଦକ ନିଶାରେ ଭାରତ ସଭିଙ୍କୁ ଯାଉଛି ଭୁଲି ବିମୁଦ୍ରୀ କରଣ କଥାକୁ ଅକଥା କହୁଥିଲେ ବୁଲି ବୁଲି ସଂକୀର୍ଣ୍ଣତା ଛାଡ଼ ସହଯୋଗ କର ବିକାଶର ରଥ ଗଢ଼ୁ ମୋଦି ବାଟ ଛାଡ଼ ଦଶ ବାର ବର୍ଷ ଦେଶ ହେଉ ବିଶ୍ୱଗୁରୁ	0
କେମିତି ବର୍ଣ୍ଣିବି ମୁହିଁ ? ସବୁ ହୃଦୟରେ ସବୁ ସ୍ୱରୂପରେ ସମ ଭାବେ ପୁରି ଥାଇ କେମିତି ବର୍ଣ୍ଣିବି ଶବ୍ଦ , ରୂପ ଧରି ଅନନ୍ତ ମୂରତି ସେହି ଯୁଆଡେ ଯାଏ ମୁଁ , ସିଆଡେ ଶୁଣେ ମୁଁ ତାଙ୍କରି ମଧୁର ସ୍ୱର ଅସୀମ ଆନନ୍ଦେ ହଜି ଯାଏ ମୁହିଁ ସବୁ ଲାଗେ ଆପଣାର…	1
ତଥାଗତ କରମ କଷଣେ ଜୀବନ ଦାରୁଣ ଲୁପ୍ତ ପ୍ରାୟ ସ୍ୱାଧୀନତା ବିଳମ୍ବ ନ କରି ଆଖି ଖୋଲ ସାଧୁ ହର ସବୁ ଜୀବ ବ୍ୟଥା ମୃତ୍ୟ ଭିତରେ ଅମୃତର ଗାଥା ଗାଇ ଉଠ ବୀର ତୁହି ଅସୀମ ଆନନ୍ଦେ ଏ ସାରା ଜଗତ ଜାଗି ଉଠୁ ପ୍ରାଣ ବହି ଦୁର୍ବାର - ପଥର ପଥିକ ଅଟୁ ତୁ ତୁହି ଶିବ ମହାବୁଦ୍ଧ ଅନ୍ଧାର ବିଦାରି ଆଲୋକ ବିତରି କର ହେ ଶୃଙ୍ଖଳ - ମୁକ୍ତ	1
ପଖାଳ ରହସ୍ୟ ବଳଭଦ୍ର କହୁଛନ୍ତି ଜଗା ଆଡେ ଚାହିଁ ଆସିଗଲା ଝାଞ୍ଜି ଖରା କି କରିବା ଭାଇ । ଜଗନ୍ନାଥ ସ୍ମିତ ହସି ବୋଲନ୍ତି ଉଦନ୍ତ ପଖାଳ ମହିମା ଶୁଣ ଭାଇ ବଳବନ୍ତ । ଶୀତଦିନେ କାଞ୍ଜି ଆଉ ଗ୍ରୀଷମେ ଛତୁଆ ପଣା ପୋଡପିଠା କରେ ବିଜ୍ଞାନୀ ଓଡିଆ । ସଂସାରର ସବୁଠାରୁ ଦୁର୍ଲଭ ପଖାଳ ଖାଇ ଆରମ୍ଭ କରିବ ତୁମ୍ଭର ସକାଳ । ଆମ୍ଭ ଟଂକ ତୋରାଣିରୁ ତାହାର ଉତ୍ପତ୍ତି ବିଶ୍ଵରେ ଅନ୍ୟ କେ ସ୍ଥାନେ ଅଗୋଚର ଅତି । ସରଳ ପ୍ରସ୍ତୁତି ଯେଣୁ ହେଉଛି ବିସ୍ତାର ହୋଟେଲ ବାଲାଏ ତାକୁ କରନ୍ତି ପ୍ରସାର । ଖାଇସାରି ଅନ୍ନ ମାଟି ହାଣ୍ଡିରେ ରଖିବ ପେଜ ପାଣି ତହିଁରେ ଅଳପ ମିଶାଇବ । ସକାଳୁ ପଲମ ଧୀରେ ଟେକିଲେ ଦେଖିବ ସୁବାସ ତାହାର ଚଉଦିଗ ଚହଟିବ । ଇଚ୍ଛା ମତେ ଲୁଣ ଦେବ ଲେମ୍ବୁ ଟିକେ ଦଳି ମାଟି ପଲମରୁ ବସାଦହି ଅଳ୍ପ ଢାଳି । ଆମ୍ବକଷି ତହିଁରେ ଭଙ୍ଗା ହୋଇଥିବ ପୁଦିନା ସାଥିରେ ଲଂକା ଦଳା ହୋଇଥିବ । ସାଥେ ଥିବ ଚଟଣି ଭରତା ଶାଗ ଭଜା ବଡ଼ିଚୁରା ଛୁଇଁ ଭଜା ଆମ୍ବୁଲଟି ଖଞ୍ଜା । ତୁଣ୍ଡପୋଡା ପତ୍ର ଥିବ ଓଲୁଅ ଚଟଣୀ ନିମକଢ ଭଜା ସାଥେ ଚିପ୍ସ ଛଣାଛଣି । ଦୁଃଖୀର ସାଥିଟି ଲୁଣ ଲଙ୍କା ଓ ପିଆଜ ଭାତ ନଷ୍ଟ ହେବ ନାହିଁ ବାସି ହେଉ ସଜ । ଖାଇସାରି ଢକଢକ ପିଇବ ତା ପାଣି ମହୌଷଧି ଅଟେ ପରା ଖରାକୁ ତୋରାଣୀ । ଶୀତ ଦିନେ ବାଡିପଟେ ଖରା ପିଠି କରି ଘରଣୀ ମାନେ ବସନ୍ତି ପଖାଳ ଆବୋରି । କନ୍ୟା ଯେବେ ବାହାହୋଇ ବାପଘରୁ ଯାଏ ତୋରାଣୀଖିଆ ବିଧାନ ସମାହିତ ହୁଏ । ଜଗତରେ ଧୀରେ ଧୀରେ ମହିମା ପ୍ରକାଶ କୋଡିଏ ମାର୍ଚ୍ଚରେ ବିଶ୍ଵ ପଖାଳ ଦିବସ । ଜଗନ୍ନାଥ କହି ସାରି ମୁରୁକି ହସନ୍ତି ଲକ୍ଷ୍ମୀ ଟଙ୍କ ତୋରାଣିଟି ବାଢି ଦେଉଥାନ୍ତି ।	1
ଓଡିଆର ଖରାଦିନ ଗ୍ରୀଷମ ପ୍ରଧାନ ଦେଶ ଭାରତଟି ଜାଣ ବଙ୍ଗୋପ ସାଗର କୁଳେ ଓଡିଶା ପ୍ରମାଣ । ପୂରୁବ ରାଇଜ ଗୁଳୁଗୁଳି ଖରା ଟାଣ ପୂରୁବ ପୁରୁଷ ଆମ କରିଲେ ବିଧାନ । ଶ୍ୱେତ ବସ୍ତ୍ର ପରିଧାନ ମଥାରେ କପଡା ହାଲୁକା ପତଳା ବସ୍ତ୍ର ତନୁ ରଖେ ଥଣ୍ଡା । ସକାଳୁ ପଖାଳ ଖିଆ ସାଥେ ଥିବ ଦହି ବେଲପଣା ତରଭୁଜ କାକୁଡିଟି ଖାଇ । ମାଟି ମାଠିଆରୁ କାଢି ପିଅ ଥଣ୍ଡା ପାଣି ବାଟରେ ପିଇବ ପୁଣି ପଇଡର ପାଣି । ଆମ ଘରେ ଅଛି ଯଦି ଏତେକ ସାଧନ ବିଦେଶୀ ଥଣ୍ଡା ପାନୀୟ କିବା ପ୍ରୟୋଜନ । ବିଦେଶୀ ସାହେବ ପରି ଟାଇ କୋଟ୍ ପିନ୍ଧି କିବା ପ୍ରୟୋଜନ ଆପେ ଆପଣାକୁ ଛନ୍ଦି । ଜଗନ୍ନାଥ ଦେଶ ଆମ ସବୁଠୁ ଆଗୁଆ ଦେଖାଶିଖା ପଣେ କାହିଁ ହୋଇବା ପଛୁଆ ।	1
ଜୀବନଟା ସ୍ୱପ୍ନ ନୁହେଁ କଦମ୍ବ ଫୁଟିଲା ଯେତେ , ତୁମ ଦେହ ରୋମାଞ୍ଚ କୁ ନେଇ , ପଳାଶ ଫୁଟିଲା ଯେତେ , ତୁମ ପାଦ ଆଲକ୍ତକ ଲୋହିତ ରେଖାରେ , ତୁମ ଓଠ ଚିବୁକର ରଙ୍ଗ ଯେତେ , ଗୋଲାପର ପାଖୁଡା ପାଖୁଡା ନେଇ , ଢାଳି ଦେଇଗଲା ଚମ୍ପକ ତୁମ ଦେହ ଆଉଟା ସୁନାର ରଙ୍ଗ , ଆଉ ତୁମ ମିଠା ମିଠା ଗନ୍ଧ । । ସୁରରେ ମିଳାଇ ସୁର , ପାଦ ଥାପି ପାଦ ଚିହ୍ନେ ମୋର , ଚାଲିବାକୁ ନେଇଥିଲ ଦୁର୍ବାର ଶପଥ ଦିନେ , ତଥାପି କିପରି କୁହ , ଅଧା ବାଟେ ଭୁଲି ଗଲ ଯେତେ ଥିଲା ମନେ ରଖିବାର , ଝୁରିବାର ଅତୀତର କାହାଣୀ ସବୁକୁ । । ତୁମ ଲାଗି ଜାଳିଲି ଦୀପାଳି ଯେତେ , ଆଖି ଲୁହ ଆଉ ଦେହର ସଳିତା ଜାଳି , ସଞ୍ଜ ଡୁବିଗଲା , ରାତି ହେଲା , ରାତି ପାହି କେତେ ସକାଳ ଯେ ଗଲା , ସୁନେଲି ରୁପେଲି ସପନ ନଥିଲା ଖାଲି , ରାତି ରାତି କାଳ ପୁରୁଷ ର ଛାଇ ଦେଖି , ଚମକି ପଡିଲେ କେବେ , ଶେଜ ଧାରେ ତୁମକୁ ଗୋ ଖୋଜେ । ।	0
ପ୍ରିତି ଓ ସ୍ମୃତି ଭାବୁଛି ଯେତେ ମୁଁ ଭୁଲି ଯିବି ସବୁ କିଛି ତ ପାରୁନି ଭୁଲି ବୁଝାଇଲି ଯେତେ ବୁଝୁ ନାହିଁ ମନ ଝୁରି ହେଉଥାଏ ଖାଲି । । ଆକାଶର ନୀଳ ସେ ବନ ଅନଳ ଏ ମନର ଯେତେ ବ୍ୟଥା , ଶ୍ରାବଣର ପରି ଢାଳିଲେ ବି ଲୁହ ସରେନା ଏ ମନ କଥା । ସ୍ମୃତି ମୋ ଅନେକ କୋଟିଏ ବେଦନା ସତେ ବା ସାହାରା ବାଲି । ବୁଝାଇଲି ଯେତେ ବୁଝୁ ନାହିଁ ମନ ଝୁରି ହେଉଥାଏ ଖାଲି । । କହି ତ ହୁଏନା ସହିବି ହୁଏନା ନ ସହିଲେ କିଏ ନେବ , ନ କହିଲି ଯଦି ମନର ବେଦନା କିଏ ଅବା ଭାଗି ହେବ । ଟିକି ମନକୁ ମୋ ଦୁଧ ଭାତ ଦେଈ ଦେହୁ ପୋଛି ଦେବ ଧୁଳି , ଭାବୁଛି ଯେତେ ମୁଁ ଭୁଲି ଯିବି ସବୁ କିଛି ତ ପାରୁନି ଭୁଲି । ।	0
ମୋ ଗାଁ କାକର ଟୋପାରେ ସଜେଇ ହୋଇ ଘାସର ଗାଲିଚା ହସୁଛି ଆମ୍ବ ର ବଉଳ ଫୁଲେଇ ହୋଇ ଗଛରେ ଦୋଳି ଖେଳୁଛି ଆଉ ମୋତେ ଲାଗୁଛି କୁହୁଡି କୁ ସାଥିରେ ନେଇ ମୋ ଗାଁକୁ ପୁଣି ଶୀତ ଆସିଛି । ସକାଳର ସୁରୁଜ କିରଣ ପଡି ଫୁଲ ଗଛ ସବୁ ହୀରା ମୋତୀ ପରି ଦିଶୁଛି କୋଇଲି ରେ କୁହୁ ତାନ ପ୍ରେମର ପରଶ ଦେଉଛି ଆଉ ମୋତେ ଲାଗୁଛି ଲାଜର ଓଢଣା ଟାଣି ମୋ ଗାଁ ନୂଆ ବୋହୂ ପରି ସଜେଇ ହୋଇଛି । ସନ୍ଧ୍ୟାରେ ଅସ୍ତଗାମୀ ସୂର୍ଯ୍ୟର ଅରୁଣିମା ପଡି ଆକାଶ ଟା ନାଲିଆ ନାଲିଆ ଦିଶୁଛି ମନ୍ଦିରର ଘଣ୍ଟା ଆଉ ଶଙ୍ଖ ଧ୍ୱନି ମନ କୁ ପବିତ୍ର କରୁଛି ମୋତେ ଲାଗୁଛି ଅସରନ୍ତି ସ୍ୱପ୍ନକୁ ଆଖିରେ ନେଇ ମୋ ଗାଁ ଅନୂଢ଼ା କିଶୋରୀ ଟେ ପରି କାହାର ବାଟକୁ ଚାହିଁଛି ।	1
ଜୀବନ ସମୟ ଆଜି ବି ପଚାରେ ମୋତେ ହସିଛି କେତେ ମୁଁ କାନ୍ଦିଛି କେତେ କାନ୍ଦିବାଟା ସିନା ଦୁନିଆ ଦେଖିନି ହେଲେ ସମୟ ତୁ ତ ଦେଖିଛୁ ହସି ହସି ମୁଁ କାନ୍ଦିଛି କେତେ ! ବୟସ ଆଜି ବି ପଚାରେ ମୋତେ ହାରିଛି କେତେ ମୁଁ ଜିତିଛି କେତେ ହରିବାଟା ସିନା କେହି ବି ଜାଣିନି ହେଲେ ବୟସ ତୁ ତ ଜାଣିଛୁ ଜିତି ଜିତି ମୁଁ ହାରିଛି କେତେ ! ମୋ ମନ ଆଜି ପଚାରେ ମୋତେ ପାଇଛି କେତେ ମୁଁ ଦେଇଛି କେତେ ଦେବା ଟା ସିନା ଦୁନିଆ ଦେଖିନି ହେଲେ ମନ ତୁ ତ ଜାଣିଛୁ ଦେଇ ଦେଇ ମୁଁ ପାଇଛି କେତେ ! ଜୀବନ ଆଜି ବି ପଚାରେ ମୋତେ ବଞ୍ଚିଛି କେତେ ମୁଁ ମରିଚି କେତେ ବଞ୍ଚିବା ଟା ସିନା ସମୟ ଦେଖିଛି ହେଲେ ଜୀବନ ତୁ ତ ଜାଣିଛୁ ବଞ୍ଚି ବଞ୍ଚି ମୁଁ ମରିଚି କେତେ !	0
ପ୍ରଭାତ ଗୀତି ଶୁଭ ସକାଳର ଶୁଭ ବାରତା ସୁନ୍ଦର ଗଢଣି ପ୍ରଭୂ କରତା । ତାଙ୍କରି ଆଶୀଷ ସଭିଙ୍କ ପାଇଁ ମାଗିବା ଲୋଡିବା ତା ’ ପାଦେ ନଇଁ । । ଶୁଭ ସକାଳର ଶୁଭ ବାରତା ସୁନ୍ଦରେ ଗଢିଛି ଭାଗ୍ୟ ବିଧାତା , ସିଏ ପରା ଆମ ହର୍ତ୍ତା କରତା ତା ’ ବିନା ଅସାର ଜୀବନ ପିତା । । ସୂରୁଯ ଉଇଁଲା ପୂରୁବ ଦିଗରେ ଆକାଶେ ପୁରିଲା ସୁନେଲି ହସ । ପ୍ରକୃତି ହସିଲା ଖିଲି ଖିଲି ହୋଇ ପବନେ ପୁରିଲା ଯେ , ଫୁଲର ବାସ । ।	1
ପ୍ରେମିକା ଯଦି କେବେ ବିଜନ ରାତ୍ରିରେ ଅତୀତ ତଣ୍ଟି ଚିପିବାକୁ ଆସେ , ଯଦି କେବେ ବିସ୍ମୁତ ସ୍ମୁତି ତୁମ ଅଙ୍ଗୁଳି ଧରି ଟାଣିନିଏ ; କେଉଁଏକ ଖାଁ… ଖାଁ… ନିଭୃତ ସ୍ଥାନକୁ । ତେବେ , ମୁକ୍ତ କରିବ ନିଜ ହୃଦୟକୁ ତୁମ ପଞରାର ପିଞରା ଭିତରୁ ; ଅବାଧ୍ୟ ନହୋଇ ଚାଲିବ ପଛେ ପଛେ … ଅହଙ୍କାରର ବାଜେଣି କାଢି : ତୁମ ପାଦରୁ । ଦେଖିବ ! ତୁମକୁ ଭଲ ଲାଗିବ । ଧଡ୍‌କିନା ମନ ଦରଜା ଖୋଲିଦେଇ , ଯଦି ଧସେଇ ପଶିଆସେ ଦଲକାଏ ଅମାନିଆ ବାଆ : ସନ୍ଦେହ ର ଗନ୍ଧ ନେଇ , ଲୁହବୋଳା ଆଦ୍ରତା ନେଇ , କାହିଁକି ? ର ପ୍ରଶ୍ନ ନେଇ , ଆଉ ମୋ ପ୍ରୀତି ଅଭିଧାନରୁ ଅପେତ କିଛି କଠୋର ଶବ୍ଦର ସମ୍ଭାର ନେଇ । ତେବେ , ମଥାପାତି ଦବ , ମାନିଯିବ ନିଜ ଭୁଲ୍ ; ନିଃଶ୍ଵାସରେ ନେଇଯିବ ସେଇ ପବନରୁ ପୁଳାଏ , ବୋଳିଦବ ତୁମ ଦେହରେ ସେଇ ଗନ୍ଧରୁ ମେଞ୍ଚାଏ । ଦେଖିବ ! ତମେ ପୁଣି ଜିଁ ଉଠିବ , ହସି ଉଠିବ , କାନ୍ଦି ଉଠିବ , ଗାଇ ଉଠିବ , ଆଉ ପ୍ରସ୍ତରରୁ ପାଲଟିବ ପ୍ରେମିକା !	0
ମା ’ ସେହି ମୋ ମା ’ ମମତା ମଧୁରେ ଭରା ଯା ନାଁ ପଣତ କାନିରେ ଘୋଡ଼େଇ ଘାଡ଼େଇ ରଖିଛି ଆସିଲେ ବରଷା ବା ’ । । ସେହି ମୋ ମା ’ ସାନବେଳୁ ମୋତେ ହୋଇଛି ସାହା ପଡ଼ିଗଲେ ତଳେ କାଖେଇ କୋଳେଇ ଝାଡ଼ିଝୁଡ଼ି ଦେଇ କହିଛି ଆହା । । ସେହି ମୋ ମା ’ ସଫାକରି କାଛୁ କୁଣ୍ଡିଆ ଘା ’ ଗୁହ ମୂତ କନା ଗୋଟେଇ ଗୋଟେଇ ଅଧ ରାତିରେ ଧୋଇଛି ତାହା । । ସେହି ମୋ ମା ’ ଅଝଟ କଲେ ବୁଲାଏ ଗାଁ ଜହ୍ନକୁ ଦେଖେଇ ଭୁଲେଇ ଭାଲେଇ ଯାଚିଯୁଚି କେତେ କହିଛି ଖା ’ । । ସେହି ମୋ ମା ’ ମାଟି ସିଲଟରେ ମୋତେ ଅ ’ ଆ ’ ଖଡ଼ି ଧରି ହାତେ ଦେଇଛି ଶିଖାଇ ପାଠଶାଠ ପଢ଼ି ରଖିବୁ ନାଁ । । ସେହି ମୋ ମା ’ କେତେ ସେ କରିଛି ଦଉଡ଼ ଧା ’ ଗୁଣିଆ ବଇଦ ମନ୍ଦିର କେବେ ଦେହ ମୁଣ୍ଡ ଯଦି ହୁଅଇ ଯାହା । । ମା ’ ଲୋ ’ ମା ’ ମରତେ ଥା ’ କି ସରଗେ ଥା ’ ଜଳୁଥାଉ ତୋର ସେନେହ ସଳିତା ବିପଦେ ଆପଦେ ଦେଖାଉ ରାହା । ।	1
ଏମିତି କାହାର ? ଏମିତି କାହାର ବହପ ଅଛି ? ଯେ ଦୂର କରି ଦେଇପାରେ ନୃଶଂସତା ପୋଛି ଦେଇପାରେ ଧର୍ଷିତା , ଅପହୃତା ଆଉ ବଳାତ୍କାରିତାର ଆଖିରୁ ତତଲା ଲୁହର ଧାର ଅଭୟ ଦେଇପାରେ ଶୋଷିତ , ଲାଞ୍ଛିତ ଆଉ ନିର୍ଯାତିତଙ୍କ ଅସହାୟତାକୁ , ପ୍ରଶମିତ କରିଦେଇପାରେ ହିଂସା , ପ୍ରତିହିଂସା ଆଉ ଅପରାଧ ପ୍ରବଣତାକୁ । ପହିଲି ବର୍ଷାରେ ପଲ୍ଲବିତ ହେଲା ପରି ଗଛବୃଚ୍ଛ ମନ - ପ୍ରାଣ - ହୃଦୟରେ ଖେଳାଇ ଦେଇପାରେ ସ୍ନେହ - ପ୍ରେମ - ସମ୍ପ୍ରୀତି ଆଉ ମାନବିକତାର ସମ୍ମୋହନୀ ମନ୍ତ୍ର ଦସ୍ୟୁ ରତ୍ନାକରକୁ ବାଲ୍ମୀକି ମୂର୍ଖ କାଳିଦାସକୁ ପଣ୍ଡିତ ଶ୍ରେଷ୍ଠ , କରିଦେଇ ପାରିବାର ଏମିତି କାହାର ବହପ ଅଛି ? ମୋ ହୃଦୟର ଛାତିର ପଞ୍ଜରା ଚିରି ବାରବାର ଗୋଟିଏ ଉତ୍ତର ହିଁ ବାହାରୁ ଥାଏ କବିତାର . . . କେବଳ ସେହି କବିତାର . . . କିଏ ପଢୁ ବା ନ ପଢୁ କିଏ ବୁଝୁ ବା ନ ବୁଝୁ ମନ୍ତ୍ର ପରି କବିତାକୁ ଜପାମାଳି କରି ଉତ୍‌ଫଣ ଅହଙ୍କାରର ପ୍ରଳୟ ମଧ୍ୟକୁ ନିର୍ଭୟରେ ଡେଇଁ ପଡ଼ିବାର ବହପ ଏମିତି କାହାର ଅଛି ? କାହାର . . . ଆଉ କାହାର . . . ?	0
କିଏ ଶୁଣିବ ? ? ? ଗୋଡ଼ ହାତ , ପିଠି , ମୁଣ୍ଡ ସବୁଆଡ଼େ ଆସି ଦୁଲ୍‌ଦାଲ୍ ବସେଇ ଦେଇଗଲେ କାଲି , ଖଣ୍ଡିଆ ଯାଗାରେ ସବୁ ମାଛି ବସି ଘା ’ କଲେଣି । ବାବୁ ଆଜି କୋଉ ମନରେ ଆସିବ କେଜାଣି , ବିଚରା ସବୁ ଦେବାଦେବୀଙ୍କି ଡାକୁଛି ବାବୁ ଆଜି ତା ’ ପାଖକୁ ନ ଆସୁ । ବାବୁ ଯାହା ପଚାରିଲେ ସେ କହୁନି , କିଛି ବୁଝିପାରୁନି ସିଏ । ଦୁନିଆଁଯାକର ରାଗ ଆସି ହାଜତ ଭିତରେ ସୁଝେଇବା ବାବୁର ପ୍ରକୃତି । କ ’ ଣ ଅପରାଧ ସେ କରିଛି କେଜାଣି . . . ତା ’ ବୋଉ ଆଜି କାନ୍ଦି କାନ୍ଦି ହାଜତରୁ ପୁଅକୁ ଦେଖା କରି ଫେରୁଥିଲା । କହୁଥିଲା - କିଛି ଜାଣିନି ମୋ ପୁଅ ସେ କେସ୍ କଥା , ଆମେ ମୂଲଲାଗି ଖାଇବା ଲୋକ , ଆମକୁ ଫସେଇ ଦେଲେ , ଆଉ - ସରପଞ୍ଚର ପୁଅ ସବୁ ପାପ କରି ଆରାମରେ ଗାଡ଼ିରେ ବୁଲୁଛି ।	0
ଟପ୍‌ଟପ୍ ବରଷା ନୁହେଁ ଟପ୍‌ଟପ୍ ବରଷାର ବିନ୍ଦୁ ନୁହେଁ . . . ଇଏ ମୋ ଆଖିର ଟୋପା ଟୋପା ଲୁହ ଆବେଗର ପାହାଡ଼କୁ ଧରି ସେ ଯେ ଉଠାଏ ଅସରନ୍ତି କୋହ । ନାଲି ନାଲି ଶିଙ୍ଗାରର ଚିହ୍ନ ନୁହେଁ ଏ ଯେ ମୋ ରକ୍ତର ଆର୍ଦ୍ରତାର ଚିହ୍ନ , ଜୀବନ ତୋଫାନରେ କଣ୍ଟକିତ ହୋଇ ଆଜି ଏ ଶରୀର ମୋ ହୋଇଛି ବିବର୍ଣ୍ଣି । ଚିକ୍ ଚିକ୍ ଶୁଦ୍ଧ ଜ୍ୟୋତ୍ସ୍ନାର ରୂପ ନୁହେଁ ଇଏ ମୋ ମନର ଶୁଷ୍କତାର ରେଖା ପାହାଡ଼ ସମ ଦଣ୍ଡାୟମାନ ହୋଇ ଯିଏ ମୋ ଗତିକୁ କରି ଦିଏ ବଙ୍କା । ନୀଳ ନୀଳ ଆକାଶର ଗମ୍ଭୀରତା ନୁହେଁ ଇଏ ମୋ ହୃଦୟର ଗଭୀର ଦୁଃଖର ଛାୟା ଗ୍ଲାନି ସହ ଯନ୍ତ୍ରଣାକୁ ବାନ୍ଧି ମୋ ଚତୁଃପାର୍ଶ୍ୱରେ ତା ’ ର ଏ ମାୟା । ଗୁଣୁ ଗୁଣୁ ଗାଉଥିବା ମହୁମାଛି ନୁହେଁ ଇଏ ପ୍ରତୀକ୍ଷିତ ଆଶାବାଦୀ ଏକ ଲତାର ଗୁଞ୍ଜନ ଇପ୍ସିତ ଉଦ୍ଦେଶ୍ୟ ଯା ’ ର ଲୋଟିଯିବା ପାଇଁ ତା ’ ଆଶ୍ରିତ ବକ୍ଷରେ ହଜାଇ ନିଜ ସ୍ୱରର ଧୂନ୍ । ଠକ୍ ଠକ୍ ହୋଇ ମାଡ଼ି ଚାଲୁଥିବା ଅଜଣା ବାଟୋଇର ବ୍ୟସ୍ତତା ନୁହେଁ ଇଏ ମୋ ଜୀବନର ଗତିର ମନ୍ତ୍ର , କର୍ତ୍ତବ୍ୟ ସହ ସମୟକୁ ଖୋଜିବାର ନିଶା ଯା ’ ର ଏଇ ସେଇ ଅସହାୟ ଯନ୍ତ୍ର . . . !	0
ବାପା ନିଜ ସଙ୍ଗେ କଥା ହେଲେ କଥା ସରିଯାଏ - କଥା କେଉଁଠି ସରେ କେଉଁଠୁ ସୁରୁ ହୁଏ କେହି ଜାଣେନା - କେହି ଜାଣେନା ବୋଲି ତ ଏତେ ଗଛ ଥାଉ ଥାଉ ଚଡ଼କ ପଡ଼େ ଗୋହିରୀ ମଥାର ସେହି ଏକୁଟିଆ ତାଳ ଗଛଟିରେ ଚଡ଼କ ପଡ଼େ ସେଇ ଛୋଟ ଝାଟି , ମାଟି ଚାଳି ଛପରରେ ବରଷା ରାତିରେ । ଶବ୍ଦ ଯେଉଁଠି ଅହରହ ବାଟ ବଣା ହେଉଥିଲା ବାଟୁଳିର ଗୁଳି ଭଳି ଛୁଟୁ ଥିଲା ଅହର୍ନିଶ ସେଠି ବି ନିଅଣ୍ଟ ହେଲା ଶବ୍ଦ ବର୍ଣ୍ଣବୋଧର ଅଣଚାଶ ଅକ୍ଷର ଉଡ଼ିଗଲେ ଅଣଚାଶ ବାଆରେ । ପୃଥିବୀର ସବୁ ଘଡ଼ି ଏମିତି ଅଟକି ଯା ’ ନ୍ତି ଦଶଟା ଦଶରେ ଘଣ୍ଟା କଣ୍ଟା , ମିନିଟ୍ କଣ୍ଟା ସ୍ଥିର ହୁଏ ସମୟ ସୀମାରେ । । ଏରୁଣି ବନ୍ଧରେ ତାକୁ କେତେ ଦିନ ଠିଆ କରାଯାଇଥାନ୍ତା ବେଳ ଉଣ୍ଡି , ତଲାସି - ତଲାସି ସିଏ ଆସିଲା ସେଦିନ ଏବଂ ଫିସ୍ ଫିସ୍ କି କଥା କହିଲା କେଜାଣି - ବାପା ଉଠିଲେ ତତ୍‌କ୍ଷଣାତ୍ ଥରୁଟିଏ ଅନିଶା କଲେନି ଘର ଦୁଆ , ବନ୍ଧୁ ସହୋଦର । ବାପା ବୋଧହୁଏ ବୁଝିଥିଲେ ଏବଂ ନିଜକୁ ବୁଝେଇ ବି ଥିଲେ ଫେରିବାଟା ଯେତେବେଳେ ନିଶ୍ଚିତ ସଅଳ ସଅଳ ଫେରିବାରେ କିଛି ଫରକ୍ ନଥାଏ ଅସଲ କାମ ବେଳ ଥାଉ ଥାଉ ସାରି ପାରିଲେ ହେଲା । ।	0
ପଖାଳ ଓଡ଼ିଶା ମାଟିର ଗର୍ବ ଗୌରବ ଓଡ଼ିଆ ମୁହଁର ହସର ଧାର କି ଧନୀ କି ଦୀନ କି ଦୁଃଖୀ ଦରିଦ୍ର ସଭିଙ୍କ ପାଟିରୁ ବୁହାଏ ଲାଳ ସେ ତ ପଖାଳ , ଆମ ପଖାଳ । । ମୋ ଗାଁ ଚାଷି , କ୍ଷେତରେ ପଶି କାମ କରିଚାଲେ , କି ଦିନ ରାତି । ହାଡ଼ ଭଙ୍ଗା କାମ ଆମ ଚାଷିର କରିବାକୁ ଯିଏ ଯୋଗାଏ ବଳ ସେ ତ ପଖାଳ , ଆମ ପଖାଳ । ଖରା ଦିନିଆ ଝାଞ୍ଜିର ମାଡ଼ ରବି ଶୋଷି ନିଏ ଦେହର ଜଳ ଦହି ପଖାଳ କି ସୁଆଦ ଆହା ଖାଇଲେ ମାଡ଼ଇ ନିଦ ବଢ଼ିଆ । ବିଭିନ୍ନ ଦରବ ନାନା ଆଚାର ଶୁଖୁଆ ଭଜାକୁ ଭର୍ତ୍ତା ଆଳୁର କୁକୁଡ଼ା ହେଉ କି ମାଉଁସ ଝୋଳ ଯା ’ ସାଙ୍ଗେ ନ ଥିଲେ ନ ଲାଗେ ଭଲ । ସେ ତ ପଖାଳ , ଆମ ପଖାଳ । । ଆଗନ୍ତ ହେଉ ବା ହେଉ ଅତୀତ ଅବା କଥା ଏଇ ବର୍ତ୍ତମାନର ଲାଜ ନ ପଡ଼ି ଯେବେ କଲ ସମ୍ମାନ ମୋ ଲାଗି ପାଳିଲ ପଖାଳ ଦିନ ଗାଁ ’ ରୁ ନେଇ ଦେଶବିଦେଶ ଯାଏଁ ଦେଶର ଶୋଭା ମତେ କରିଲ ତୁମେ ଯଦି ମତେ ପାଇବ ଭଲ ଏମିତି ରହିବି ମୁଁ ଚିରକାଳ ତୁମ ପଖାଳ , ମୁଁ ତ ପଖାଳ । ।	1
କାରବାର ସେ ବୃଦ୍ଧାର ଜୀବନ ଦୁଃଖର କାହାଣୀ ଏବଂ ଯୁବକ ପାଖରେ ସମୟ ନାହିଁ ସେ ବୁଢ଼ୀ ବୋଧହୁଏ ପହଞ୍ଚି ସାରିଛି ମୃତ୍ୟୁ ପାଖରେ କିନ୍ତୁ ଦୌଡୁନାହିଁ ହଁ ଏ ଯୁବକ ବୋଧେ ଦୌଡୁ ଦୌଡୁ ଧକ୍କା ଖାଇ ମରିବ ଏଇ ତ ସମୟ କିଛି କର ଯୁବକ ସେ ବୁଢ଼ୀର ଦୁଃଖଭରା ଜୀବନରେ ମିଶି ଯାଅ ଏହା ହେବ ମୃତ୍ୟୁ ବିରୋଧରେ ନିଜ ମୃତ୍ୟୁର ବିରୋଧରେ ଏକମାତ୍ର କାର୍ଯ୍ୟ ଯାହା ତୁମେ କରିପାରିବ !	0
ମନସ୍ତତ୍ୱ ଆକାଶେ ଶୀତଳ ପହିଲି ସୁରୁଜ ମନେ ସପନର ରାତି ବାହାରେ ଶୀତର ହେମାଳ ପରଶ ମନ ତଳେ କେତେ ତାତି । କୁହୁଡ଼ି ଘେରାଏ ପାହାନ୍ତି ପହରେ ପ୍ରୀତିର ଶିଶିର ଝରେ ଝରା ପତରର ଅଭିମାନ ନେଇ ବିରହୀର ମନ ଝୁରେ ପ୍ରଣୟୀ ମନର ଧୂସର ଧରାରେ ହସଇ ସବୁଜ ପ୍ରୀତି । ଫୁଲଫୁଟା ଏଇ ପଉଷ ସକାଳେ କାମନାର ଫୁଲ ଫୁଟେ ଅଭିମାନିନୀର ତତଲା ଲୁହରେ ମଉଳି ସେ ତଳେ ଲୋଟେ ଫଗୁଣର ରଙ୍ଗେ ହସଇ ପଉଷ ମିଳିଲେ ମନର ସାଥୀ ।	0
ବୈଜୟନ୍ତୀ ପ୍ରିୟା ତୋ ପଣତ ତଳେ ମୋ ରାତି ପାହେ ପୁଣି ସଞ୍ଜ ଢଳେ । ତୋ ଆଖିରୁ କଜଳ ନେଇ ଆଙ୍କି ବସେ ଯେବେ ଚିତ୍ର ତୋର ଫଗୁଣ ରଙ୍ଗ ଦିଏ ତୋ ଛବି ଥାଏ ମୋ ମନ ତଳେ । ତୋ ତନୁର ଶୁଭ୍ରରଙ୍ଗ ଲାଗେ ସକାଳର ରଙ୍ଗ ପରି ତୋ ଗୋଲାପି ଓଠର ରଙ୍ଗରେ ମୋ କବିତାର ଦେହ ଭିଜେ । ତୋ ଅଧରରୁ ଝରିଯାଏ ଯେବେ ହସର ଜୁଆର ମୋ ଦୁନିଆଟା ମୋତେ ସତେ କେତେ ରଙ୍ଗିନ୍ ଲାଗେ । ପ୍ରିୟା ତୋ ମହକ ନେଇ ମୋ ପ୍ରତିକ୍ଷଣ ମହକୁଛି ତୋ ଗଭୀର ଆଖିରେ ମୁଁ ବୁଡ଼ି ଯାଏ ଅହରହ ତୋ ନିଃଶ୍ୱାସରେ ମୋତେ ମହାମନ୍ତ୍ର ଶୁଭୁ ଅଛି । ପ୍ରିୟା , ସତେ ତୁ ଶ୍ରାବଣରେ ବରଷାର ଧାରା ପରି ଅବା ବଗିଚାରେ ପ୍ରଜାପତି , ମୋ ପାଇଁ ତୁ ଖାଲି ଜହ୍ନ ରାତି ପୁଣି ମୋ ପ୍ରେମର ବୈଜୟନ୍ତୀ !	1
ଫଗୁଣ ଏବେ ଏବେ ଫଗୁଣ ବୁଲୁଛି ଖାଲି ଲମ୍ୱା ଲମ୍ୱା କବିତାର ଶବ୍ଦଙ୍କ ଭିତରେ , କବି ମେଳେ କବିତା ଆସରେ । । କ୍ଳାନ୍ତ ପଥିକଟି ପରି ଥକା ମେଣ୍ଟାଉଛି ସୁଗଠିତ ଉଦ୍ୟାନ କି ସଦୃଶ୍ୟ ପ୍ରାସାଦ ସାମ୍ନା ରମ୍ୟ ବଗିଚାରେ । । ଆଗଭଳି ପ୍ରେମିକାର ଚଞ୍ଚଳ ଚାହାଁଣୀ ନେଇ ଧାଉଁ ନାହିଁ , ନାଲିରଙ୍ଗ ଓ ଓଢ଼ଣୀ ଉଡ଼େଇ ଚାହୁଁନାହିଁ ଲାଜୁଆ ନୟନ ମେଲି ସୁହାଦ ବଧୂଟି ଭଳି ସିନ୍ଥିରେ ତା ’ ସିନ୍ଦୂର ସଜେଇ । । ଅବସନ୍ନ ଶରୀରରେ ତା ’ ର ଏବେ ଖାଲି ଲାବଣ୍ୟର ଅବଶେଷ କିଛି । । ପଳାଶ ଗାଢ଼ ଲାଲିମାରେ କୃଷ୍ଣଚୂଡ଼ା ରଙ୍ଗ ରୋଷଣୀରେ ରକ୍ତହୀନ ରୋଗୀଟିଏ ଭଳି ଫିକା ଫିକା ଲାଗୁଛି ସେ ଭାରି । । ପାଣ୍ଡୁର ନୟନେ ତା ’ ର ଉଦାସ ଚାହାଁଣୀ ଫଗୁଣ କି ବୟସ୍କ ହେଲାଣି । ବୟସର ହାଜିରା ଖାତାରେ ବାରମ୍ୱାର ଦସ୍ତଖତ ଦେଇ ଦେଇ ସିଏ କ ’ ଣ ଥକି ପଡ଼ିଲାଣି । ରୂପରଙ୍ଗ ଆବେଗ ଉଲ୍ଲାସ ଯାହା ଥିଲା ସବୁ କି ସେ ଧୀରେ ଧୀରେ ହଜେଇ ଦେଲାଣି । ଅଥବା ଯନ୍ତ୍ରବତ୍ ଜୀଉଁଥିବା ସହରୀ ଜୀବନର କି ଇଏ ଏକ ଅହେତୁକ ଦୃଷ୍ଟିଭଙ୍ଗୀ ଅନ୍ତରଙ୍ଗ ଫଗୁଣ ପାଇଁ କି ? ? ?	1
ସ୍କେଚ ! ଏକ ପ୍ରଶ୍ନବାଚୀ ହୃଦୟର ହରିଦାସକୁ ପଚାରିଲେ ତା ’ ମନର ପାଣ୍ଡୁଲିପି କେଉଁଠୁ ସେ କହିବ ଉପକ୍ରମ ନା ଉପସଂହାରରୁ କେମିତି ମଣିଷଟିଏ ଯେ ସେ ହରିଦାସ ସଂଳାପ ନ ଥିବା ଗଜଲ୍‌ଟିଏ ଦୃଶ୍ୟମାନ ହେଉନଥିବା ନକ୍ସାଟିଏ ସତରେ ତ ସେ କ ’ ଣ ଦେଇପାରିବ ତା ’ ମନର ଅତିରିକ୍ତ ଆଉଟା ସ୍ନେହ ମାଗି ପାରିବକି ପିଆଲାଏ ଅନୁରାଗ ସନ୍ଦେହରେ ଚାହିଁ ରହିଥିବେ ସାମୂହିକ ଶବ୍ଦମାନେ ଓହରିଯିବ ହରିଦାସ ତା ’ ର ଅଧାଗଢ଼ା ପୃଥିବୀଟିକୁ ସଜାଡୁଥିବ ଯେ ସଜାଡୁଥିବ ସବୁ ଶ୍ୟାମଳ ସ୍ୱପ୍ନର ଟୁକୁରା ତା ’ ମୋଟା ପାପୁଲିରୁ ଖସି ପଡୁଥିବ ଇତସ୍ତତଃ ଆଉ ନାଲି ଫିତାର ଚାକିରୀ ତଳେ ଭିଡ଼ି ମୋଡ଼ି ହେଉଥିବ ତା ’ ଚାକିରୀର ବୟସ କ ’ ଣ ବା କରିବ ଯେ ହରିଦାସ ଭଉଣୀ ଘରକୁ ଭାଇ ଯିବ କୁମାର ପୂର୍ଣ୍ଣମା ଆଉ ଦିନ ଚାରିଟା ଗଲେ ସାନପୁଅ ଯୁକ୍ତ ତିନି ବିଜ୍ଞାନ ଶ୍ରେଣୀର ଛାତ୍ର ବୁଢ଼ା ବାପ ଶ୍ୱାସ ଯୋଗୀ ପ୍ରାପ୍ତ ବୟସ୍କା ଝିଅର ବୋଝ ବୋହି ବୋହି ଅଣନିଶ୍ୱାସୀ ହୋଇଯାଏ ହରିଦାସ ଆଉ ଯୌତୁକର ତାଲିକାକୁ ବାରମ୍ୱାର ପଢୁଥାଏ ତା ’ ର ମାସ ପୁରୁନଥିବା ଚାକିରୀ ଟଙ୍କାରେ ପାଞ୍ଚପ୍ରାଣୀ କୁଟୁମ୍ୱ ପାଇଁ ଅସମାପ୍ତ ଇଲାକାର ନିବୁଜ ଗୁମ୍ଫାରେ ବଞ୍ଚିବାକୁ ଭିକ୍ଷା ମାଗୁଥିବ ଠାକୁରଙ୍କୁ ହେମନ୍ତର ଆର୍ଦ୍ର ଗୋଧୂଳିରେ ଗାଡ଼ିରେ ଫେରୁଥିବା ହରିଦାସ ଗାଡ଼ିରେ ଜିନିଷ ଭର୍ତ୍ତି ହାକିମଙ୍କ କଡ଼ା ମିଜାଜ୍ ତା ’ ଚାକିରୀ ତ ସୂତା ଖିଅକରେ ଝୁଲୁଛି ତଥାପି ସେ ସ୍ୱପ୍ନ ଦେଖେ ଫାଳିକିଆ ଜହ୍ନ ଆଲୁଅରେ ଯୁକ୍ତ ତିନି ବିଜ୍ଞାନ ପରୀକ୍ଷା କେତେ ଶୀଘ୍ର ସରିଯାଏ ଭାର ବେଭାରରେ ଘର ପୁରେ ତା ’ ଘରଣୀ ଝିଅ ବିଦାକରେ ଆକାଶ ଭର୍ତ୍ତି ଶ୍ୟାମଳ ଖୁସିରେ ମାଇଲ ମାଇଲ ଫୁଲର ଅରଣ୍ୟ ସବୁ ପ୍ରାପ୍ତିର ଆତ୍ମୀୟତା ସ୍ପର୍ଶରେ ଭିଜିଯାଏ ହରିଦାସ ବାସ୍ତବତାର ଶିକୁଳି ଛିଡ଼ିଯାଏ କେଉଁଠି କେଜାଣି ଭୁଲିଯାଏ ଜୀବନର ମାନଚିତ୍ର ତା ’ ର ଅବର୍ତ୍ତମାନର ସାମ୍ରାଜ୍ୟରେ ଏକାକୀ ସମ୍ରାଟ ସେ ଏକଛତ୍ର ଆଧିପତ୍ୟ ଏକାକୀ ରାଜତ୍ୱ !	0
କେହି ନା କେହି ଜଣେ କେବେ ନା କେବେ କେଉଁଠି ନା କେଉଁଠି କାହାରି ନା କାହାର ଦିବ୍ୟ ହାତ ଲମ୍ୱି ଆସେ ଆଶ୍ୱାସନାର , ବିଶ୍ୱାସର , ମନକୁ ବୁଝିନେବାର , ଭଲ ପାଇବାର ବୀଜ ମନ୍ତ୍ରରେ ମନ୍ତ୍ରି ଦେବାକୁ ଦୁଃଖ , ଆଉ ଜାତନାରେ ଲହୁ ଲୁହାଣ ମଣିଷମାନଙ୍କୁ , ପୋଛି ଦେବାକୁ ପୋଛି ଦେବାକୁ ଯନ୍ତ୍ରଣାର ଅସରନ୍ତି ପଟ୍ଟଚିତ୍ର ସବୁ , ନିଜ ଉଦାର ପଣରେ , ଆଉ ମଣିଷପଣିଆର ଦିବ୍ୟ ସ୍ପର୍ଶ ଦେଇ , ଆପଣାର କରିନେବା ପାଇଁ । ଦୁଃଖରେ ଛଟପଟ୍ ହେଉଥିବା ମଣିଷମାନଙ୍କୁ କ୍ରୁର ସମୟର ତାଡ଼ନାରେ ଠେଲି ହୋଇ ଯାଇଥିବା , ଅବା କେଉଁ କାମବାଦୀ ରାକ୍ଷସଙ୍କ ପାଦ ତଳେ ଚାପି ହୋଇଯାଇଥିବା ଅନଃସାର ଶୂନ୍ୟ କଙ୍କାଳମାନଙ୍କୁ ଠିକ୍ ଦେବଦୂତ ପରି !	1
ଭାଷା ଭାଷାର ଭରସାରେ ଚହଲୁ ଥାଏ ଭାରସାମ୍ୟ ଭାର ଏ ଭୁବନର । ଗାରର ଗରିଷ୍ଠ ଗାରିମାରେ ଗରୀୟାନ୍ ଏ ମାଟି ଏ ମୋହ ମମତା ମୋହର ମହାନତାରେ ମାର୍ମିକ ମଣିଷର ମନ ମିଜାଜ ବିବିଧ , ବିଚ୍ଛିନ୍ନତା , ବିବିଧାୟନରେ ବାରିହୁଏ ବାହସ୍ପଟ ବରିଷ୍ଠ ବିଶ୍ୱାସ । ଭାଷାର ଏ ଲକ୍ଷ୍ମଣରେଖାରେ ଲେଖା ହେଇଚି , ହୁସିଆର ମଣିଷ ! ଭାଷା ଅନେକ ତୁମେ ଏକ ! ଭାଷାର ଭାରରେ ଫାଟିଯାଉଚି ମାଟି ଗୁଳାଏ ମାଟି ତ ଗୋଟାଏ ଦେଶ ଅନେକ ଭାଷା ଅନେକ ଛନ୍ଦ ଅଶେଷ ଛଳନା ଆଗ୍ନେୟଗିରିର ଅଗ୍ନିଅସ୍ତ୍ର । ଭାଷାର ବିଚ୍ଛିନ୍ନତାରେ ଭାଙ୍ଗିଯାଏ ଭାଇଚାରା , ଛାଇଯାଏ ଛଳନା ହଁ ! ଭାଷାର ଅନ୍ୟନାମ ଛଳନା ଲୁଚେଇ ରଖିବାର ଢାଲ ସାପର ନିର୍ମୋକ , ଅନ୍ଧାରର ଆଭାସ । ଆଖିର ଭାଷାରେ ନଥାଏ ଶବ୍ଦ ନଥାଏ ଲଳିତ ବାକ୍ୟ ପଢ଼ିବାକୁ ଲୋଡ଼ା ନଥାଏ ଶବ୍ଦର ସାଏରୀ ଜାତିର ଡାଏରୀ କି ଦେଶର ଦର୍ଶନ କ ’ ଣ ହୁଅନ୍ତା ଯେବେ ସବୁ ମଣିଷର ଭାଷା ହୁଅନ୍ତା ଏକ । ପଶୁ ପରି , ପକ୍ଷୀ ପରି କଥା ହୁଅନ୍ତେ ଆଖିର ଭାଷାରେ କି ଚଞ୍ଚୁର ଗୀତରେ ତେବେ କ ’ ଣ ହୁଅନ୍ତା ?	0
ବାପା ଯଦି , ମା ’ ଶବ୍ଦର ଉଚ୍ଚାରଣେ ମିଳିଥାଏ ଶାନ୍ତି ତେବେ , ବାପା ଡାକରେ ଥାଏ ଅପୂର୍ବ ଶକ୍ତି ଖରା , ବର୍ଷା , କାକର ଧୂଳି , ମାଟି , ରାସ୍ତାର ଗୋବର ଏ ସବୁଠୁ ବଞ୍ଚାଇବାର ସାମର୍ଥ୍ୟ ଥାଏ ଏକ ବାପାର ଅନ୍ତରର କୋହକୁ ଅନ୍ତରେ ରଖି ଚିନ୍ତାର ବନ୍ୟାକୁ ଧୈର୍ଯ୍ୟର ବାଡ଼ ବାନ୍ଧଇ ଭୟର ଅସ୍ତ୍ର ଆଗରେ ସାହାସର ଢାଳ ଧରି ଠିଆ ହେବା ଲୋକ ହେଲେ ବାପା କେବେ ହିଟ୍ଲର୍ ତ , କେବେ ଆଲେକ୍‌ଜାଣ୍ଡର୍ କେବେ ଚଣ୍ଡା ଅଶୋକ ତ , କେବେ ଧର୍ମା ଅଶୋକ ବାପାଙ୍କ ରୂପ ଅନେକ କେବେ ଗୁରୁ କେବେ ଦାର୍ଶନିକ କେବେ ମୋ ପ୍ରିୟ ବନ୍ଧୁ , ତ କେବେ ଲେଖକ ଘରର ଛାତ ନଉକାର ନାବିକ ଆମ ଜୀବନର ଲେଖକ ବାପାଙ୍କ ଭୂମିକା ବି ଅନେକ ଗୁରୁ ବ୍ରହ୍ମା , ଗୁରୁ ବିଷ୍ଣୁ ଗୁରୁ ଦେବ ମହେଶ୍ୱର ବାପା ହିଁ ପରବ୍ରହ୍ମ ତମଠୁ ହିଁ ପାଇଛି ଏ ଜନ୍ମ !	1
ବିସ୍ଥାପନ ପାଇଁ ବିଜ୍ଞାପନ ବାପପୁଅର ଝଗଡ଼ା ଦେଖିବାକୁ ଦାଣ୍ଡରେ ଦାଣ୍ଡେ ଲୋକ । ବାପ ବିସ୍ଥାପନ ବିରୋଧୀ ଜନମଞ୍ଚର ସମ୍ପାଦକ ପୁଅ ସପକ୍ଷବାଦୀଙ୍କ ସଦସ୍ୟ । ବାପ ଜାଣେ ବୁନିଆଦୀକୁ ମାଟି ନୁହଁ ଇଏ ସାତପୁରୁଷର ବୋଝ କାନ୍ଧରେ ଯୁଗ ଯୁଗର କିମ୍ୱଦନ୍ତୀ ଧାନ , ପାନ , ମୀନ ନୁହେଁ ଏଇ ଚାଳଘର ପୂର୍ବଜଙ୍କ ମାଟି ବୈକୁଣ୍ଠ । ଏ କଥା କ ’ ଣ ପୁଅ ବୁଝେ ମାଟିମୁଠାକୁ ଟଙ୍କା ମୁଠାଏ ମାଟି ବଦଳରେ ଲୋଡ଼ା କଂକ୍ରିଟ୍ ଆଭିଜାତ୍ୟ । ଏକ ସରଳ ଉଦାହରଣ ଆମ ଗାଁ ଶୁକୁଟାର ପାଣିପାଟ ଜମି ଦି ’ ମାଣ କଷି ଧରେନା ବୋଲି ମାଟିରେ ଏବେ କମ୍ପାନୀ ପଇସାରେ ମାଲାମାଲ ବୁଲେଟ୍ ଗାଡ଼ି ଓ ବଉଳ ଫୁଲିଆ ବିଧବାଟେ ଧରି ରାତିସାରା ରଙ୍ଗବତୀ ନାଚିଲେ ବି ସରୁ ନାହିଁ ସୁଧଟଙ୍କା ବ୍ୟାଙ୍କରେ ଗଡୁଚି ମୂଳଧନ । ପ୍ଲାଷ୍ଟର ଖସୁଥିବା ପୁରୁଣା ଘରର କାନ୍ଥ ପରି ବାପର ଭାଗ୍ୟ । ଛାଡ଼ିଯିବାକୁ ହେବ ମାଟି ନଈ , ନାଳ , ସମୁଦ୍ରର ଶେଯ ଜେଜଙ୍କ ସମାଧି , ବରଗଛ । ଏବେ ଗୋଟିଏ ପରିଚୟ ବିସ୍ଥାପିତ !	0
ସ୍ମୃତି ସ୍ମୃତିରେ ସାଇତା ଅତୀତର କଥା ହୃଦୟରେ ଜନ୍ମାଏ ଭାବର କବିତା । କାହିଁ ଦୂରେ ଶୈଶବ ଅତୀତ , ଧୂଳିଖେଳ ଶୃତି ଅତି ପ୍ରାୟ ବିତ୍ତ । ଭଲମନ୍ଦ ଘଟଣା ସୁଖ ଦୁଃଖ କଥା , ସ୍ମୃତି ଗନ୍ତା ଘରେ ଥୁଆ ଅତୀତର ବାର୍ତ୍ତା । ସ୍ମୃତି ବିନା ରୁଗ୍ଣ ହୁଏ ଅନୁଭୂତି ମନ୍ଥର କରଇ ବିକାଶର ଗତି । ଜ୍ଞାନ ବିଜ୍ଞାନ ଆଧ୍ୟାତ୍ମ ଚେତନା , ସ୍ମୃତି ସ୍ଥିତି ବଳେ ସଫଳ ରଚନା । ବେଦ ବେଦାନ୍ତ ଜ୍ଞାନ ବିତରଣ ସମ୍ଭବ ଜଗତେ ସ୍ମୃତି ହିଁ କାରଣ । କିନ୍ତୁ ବୟସ ଆଧିକ୍ୟ , ବିସ୍ମୃତି କାରଣ ପ୍ରାଣୀର ଜୀବନେ ଅତି ସାଧାରଣ ଦିଅ ମା ’ ସରସ୍ୱତୀ ଜ୍ଞାନର ଭଣ୍ଡାର ପାଖେ ମୁହିଁ ଶୃତି ଶକ୍ତି , କରୁଣା ଅପାର ।	0
ମୋ ଗାଁ ଭୂଇଁ ନଇ ସେପଟେ ଉଏଁ ସୂରୁଜ ଆକାଶ ବୁକେ ବୁଣେ ମୁରୁଜ ନଡ଼ିଆ ତାଳ ବାହୁଙ୍ଗା ତଳେ ବଇଚଢେ଼ଇ ବସାରେ ଖେଳେ ଛୁଆ ତା ’ ଥାଏ ଚାହିଁ ସେହି ମୋ ଗାଁ ଭୂଇଁ ! ବଡ଼ିସକାଳୁ ନୂଆ ବୋହୂଟି ସାରି ଘରର ବାସି ପାଇଟି ଲିପେ ଚଉରା ପୂଜେ ତୁଳସୀ ପରିବାରର ଶୁଭ ମନାସୀ ବୁନ୍ଦାବତୀକୁ ଧ୍ୟାୟୀ ସେହି ମୋ ଗାଁ ଭୂଇଁ ଫୁଟଇ ଫୁଲ ଭଳିକି ଭଳି ପରଜାପତି ହୁଅନ୍ତି ମେଳି ଚଢେ଼ଇ ପାଏ ଗଛର ଡାଳେ ଖେଳଇ ଶିଶୁ ମାଆର କୋଳେ ମା ’ ସେନେହ ପାଇ ସେହି ମୋ ଗାଁ ଭୂମି ଆଷାଢ଼ ମାସେ ଲାଗଇ ଝଡ଼ି ଶ୍ରାବଣ ଆସେ ନଈରେ ବଢ଼ି ଶରତ ସଞ୍ଜେ ଶେଫାଳୀ ଫୁଟେ ବସନ୍ତେ ବୃକ୍ଷ ପଲ୍ଲହୀ ଉଠେ ଚଇତି ଯାଏ ବହି ସେହି ମୋ ଗାଁ ଭୂଇଁ ! ସବୁଜ କ୍ଷେତ ସୁନା ଫସଲ ଟିକି ପାହାଡ଼ ବଣ ଜଙ୍ଗଲ ଗାଁ କୁ ଛୁଇଁ ବାଘୁଣୀ ନଈ ଧିରି ମନ୍ଥରେ ଯାଇ ବହି ରହେନି କାହା ପାଇଁ ସେହି ମୋ ଗାଁ ଭୂଇଁ ଜନ୍ମ ଯେତେ ଜୋଛନା ଢାଳେ ବିଛୁରି ପଡେ଼ ସରସୀ ଜଳେ ଲାଜେଇ ଯାଏ ଅଳସୀ କଇଁ ଉଛୁଳି ଉଠେ ପରଶ ପାଇ ଜହ୍ନକୁ ରହେ ଚାହିଁ ସେହି ମୋ ଗାଁ ଭୂଇଁ ! ମାଟି ଯାହାର ଅଟେ ଚନ୍ଦନ ମଧୁର ଯା ’ ର ସଞ୍ଜ ପବନ ସଭିଏଁ ସେଠି ମୋ ଆପଣାର ଅଛି ସେଠାରେ ମୋ ଟିକିଘର ତା ’ ଠୁ ବଡ଼ କେ ନାହିଁ ସେହି ମୋ ଗାଁ ଭୂଇଁ !	1
ସିଟ୍ ଆପଣାପଣକୁ ଧରିପାରିବା ପରେ ବି ଖସିଯାଏ ଥରକୁ ଥର ସମୟର ବ୍ୟବଧାନରେ । ପହଞ୍ଚି ସାରିଲେ ଖାଲି ହୁଏ ଦେହ ସମ୍ପର୍କର ହୁଏ ଇତି ସ୍ମୃତିର ଡାଏରୀରେ ବଦଳିଯାଏ ତାରିଖ ଆଗକୁ ମାଡ଼ିଚାଲେ ପାଦ । ପୁଣି ଅନ୍ୟ ଦଖଲରେ କେଇ ଘଣ୍ଟାର ରାଜିନାମା ସବୁ ସମ୍ପର୍କ ଆଉ ଆପଣାପଣ ମିଛ ସତର ଗୁଣନ ବା ହରଣ । ସିଟ୍‌ଟା କେବଳ ରହିଥାଏ ବାଟବଣା ହୁଏ ସମ୍ପର୍କ ସବୁ ବଦଳୁଥାଏ ଯାହା ଯାତ୍ରୀ ଥରକୁ ଥର ।	0
କଙ୍କଣ ନା କଲିଜା କଥାବାର୍ତ୍ତାର ବିହ୍ୱଳତା ମଧ୍ୟରେ , ଅନେକ ଥର ଛୁଇଁଚ ମୋ ହାତ ପିଠି ମଥାର ଚୂନା ଚୂନା କେଶ ହସଖୁସିର ଭିଡ଼ ଭିତରେ କେତେଥର ମିଶାଇ ନେଇଚ ସ୍ୱରରେ ସ୍ୱର ଶବ୍ଦ ସହ ଶବ୍ଦ ଭାବନାକୁ କବିତାରେ ଆଣିବାକୁ ସମାନ ଆବେଗ । ବେଳେବେଳେ କହିବା ଆଗରୁ କିଛି କଥା ସରିଯାଏ ମୋର , ସରିବା ଆଗରୁ କବିତା ବୁଝିନେଇ ହଁ ହଁ ଶୁଭେ ତମର । ଏ ସବୁ ତମର ପ୍ରଜ୍ଞା ନା ପ୍ରତିଭା । ଚଗଲାମି ନା ଚପଳାମି ଜାଣିବାର ବାଟ ନଥାଏ । ତମର ସ୍ୱଚ୍ଛ ଗୁଣ ସମସ୍ତ ଆଚରଣ ମୋତେ ବୁଡ଼ାଇ ରଖେ ବିଶ୍ୱାସରେ , ଆପଣା ପଣରେ ମୁଁ ଭାବି ପାରେନି ୟା ’ ପରେ ଆଉ କିଛି ଥାଇପାରେ ଦର୍ପଣର ଉହାଡ଼ରେ ବାଘର କଙ୍କଣ ଦାନ ଅଥବା ମଝିନଈରେ କଲିଜା ମାଗିବା କୁମ୍ଭୀର ମନ । ଶତଚେଷ୍ଟାରେ ନିବୃତ୍ତ ରହିପାରିନି ପଙ୍କ ପୋଖରୀରୁ ପହଁରି ଫେରି ପାରୁନି ନଦୀର ମଝିରୁ । ତଳକୁ ତଳ ଗୋଡ଼ ଖସୁଥିବାବେଳେ କିଏ ଫେରାଇନିଏ ବାଟ ଭୁଲା ପଥରୁ ତ ତମ ଆରଣ୍ୟକ କ୍ଷୁଧାର ଅରଣ୍ୟ ଭିତରୁ । ତମେ ତଥାପି ଯାଚୁଥା କଙ୍କଣ ମାଗୁଥା କଲିଜା ମୋ ଆଗରେ ରଖି ଛଳନାର ପ୍ରୀତି ଦାନ । ମୁଁ ଅହରହ ଆକୁଳ ବିକଳ ତମ ପାଇଁ ତମ ମାୟା ଘେରରେ ତଥାପି ମଗନ ।	1
ଜନ୍ମ ମୃତ୍ୟୁ ପରିଧି ବେଷ୍ଟିତ ଏ ଜୀବନ ଆତ୍ମ ପ୍ରତ୍ୟୟର ଅବକାଶ କାହିଁ ଏ ସାମାଜିକ ପରିପ୍ରେକ୍ଷୀରେ ? ଏହି ସାମାଜିକ ବନ୍ଧନ ଯେଉଁଠି ଆମେ ଅତିବାହିତ କରୁ କୋମଳମତି ଶିଶୁର ଜୀବନ , ବର୍ଦ୍ଧିଷ୍ଣୁ କୈଶୋର , ତେଜୋଦୀପ୍ତ ତାରୁଣ୍ୟ ଆଉ ତାପରେ ଅତିବାହିତ ହୁଏ ଜରାର ଜୀବନ । ତା ’ ପରେ ? … . ତା ’ ପରେ ? ? ମୃତ୍ୟୁର ଆଲିଙ୍ଗନକୁ ନୀରବରେ ଅପେକ୍ଷା କରୁ ଆମେ ସବୁ ମୃତ୍ୟୁ ଯିଏ ଆମକୁ ବିଛିନ୍ନ କରେ ଏ ସଂକୀର୍ଣ୍ଣ ସାମାଜିକ ବନ୍ଧନ ଭିତରୁ । କେତେ ଶାନ୍ତ , କେତେ ସରଳ , ସ୍ରଷ୍ଟାଙ୍କର ଏ ସୃଷ୍ଟି ପ୍ରକ୍ରିୟା ! କିନ୍ତୁ କେତେ ଜଟିଳ , କେତେ ଦୁର୍ଭେଦ୍ୟ ଆମର ଏ ସାମାଜିକ ବନ୍ଧନ ? ଯେଉଁ ସମାଜରେ ଆମେ ନୀତି କାଳାତିପାତ କରୁ ତାକୁ ନେଇ – କେତେ କେତେ ଦୁର୍ଭାବନା ଜନ୍ମ ନିଏ ମୃତ୍ୟୁ କିନ୍ତୁ ଶାନ୍ତି ବାରି ବଷଣ କରି ଟାଣିନିଏ ତାର ଚିର ଶାନ୍ତମୟ କୋଳକୁ । ତେବେ ? … ତେବେ ? ? … କାହିଁକି ଆମେ ଦୁର୍ଭାବନର ଶିକାର ହେବା ? କାହିଁକି ଆମେ ବାନ୍ଧିବାନି ଏ ସମୟର ସମୁଦ୍ର ଉପରେ ଏକ ଚିରନ୍ତନ ଶାନ୍ତିର ସେତୁ ? ମାୟା , ମୋହ , ଲୋଭ , ଛଳ , ପ୍ରପଞ୍ଚ ଆଦି ରିପୁକୁ ଦମନ କରି ଜିଇଁ ଥିବା ଅବସ୍ଥାରେ ହିଁ କାହିଁକି ନ ଦେବା କବର ? ସବୁ ଯଦି ଅସତ୍ୟ , ସବୁ ଯଦି ଅସାର , ମୃତ୍ୟୁ ପରେ ଯଦି କାହାରି କିଛି ଅସ୍ତିତ୍ୱ ନାହିଁ ତେବେ ଜୀବନ୍ତ ଅବସ୍ଥାରେ ଏ ଅହମିକା କାହିଁକି ? ଏ କାହିଁକିର ଉତ୍ତର ସର୍ବମାନ୍ୟ ନୁହେଁ । ଏ ସଂସାର ସାଙ୍ଗ ବିହୀନ ସାଙ୍ଗ ନାହିଁ , ସୁଖ ନାହିଁ – ସାଙ୍ଗ ସୁଖ ସବୁ ସ୍ୱାର୍ଥର ବିରାଟ ପ୍ରତୀକ ! ବୁଝାଯାଏ ନାହିଁ ସୃଷ୍ଟିକର୍ତ୍ତାଙ୍କର ଏ ବିରାଟ ଦୁନିଆର ମହାନ ଅସ୍ତିତ୍ୱ ! ! ସାଙ୍ଗ ସବୁ ସ୍ୱାର୍ଥ ଯଦି , ନାରୀ ସବୁ ମାୟା ଯଦି , ପିତା ମାତା , ଭ୍ରାତା ଭଗିନୀ , ବନ୍ଧୁ ପରିଜନ ମୋହ ଯଦି ଏକକ ବ୍ୟକ୍ତିର ଅସ୍ତିତ୍ୱ କାହିଁ ? କେଉଁଠାରେ ଏ ବିଶ୍ୱରେ ? ? ବ୍ୟକ୍ତି ତେବେ ବଞ୍ଚିବ କ ’ ଣ ନିଜର ଅସ୍ତିତ୍ୱ କୁ ଧରି ? ମୃତ୍ୟୁ କୁ ଆଲିଙ୍ଗନ କରି ? ? ଅହଂ ସର୍ବସ୍ୱ ହୋଇଯିବ ତେବେ କ ’ ଣ ବ୍ୟକ୍ତିର ବ୍ୟକ୍ତିତ୍ୱ ? ? ? “ ସାଧୁର ଜୀବନ ଦରପଣ ଧରି ଗଢ଼ିବୁ ଆମ ଜୀବନ ” କିନ୍ତୁ ସାଧୁ କିଏ ? ସାଧୁର ପରିଭାଷା କ ’ ଣ ? … ମୁନିନାଞ୍ଚ ମତିଭ୍ରମ । ଗାନ୍ଧୀ ଯଦି ସାଧୁ ତେବେ ନାଥୁରାମ୍‌ ଗଡ଼୍‌ସେ କ ’ ଣ ? ପଥ ଭିନ୍ନ – ଲକ୍ଷ୍ୟ ଏକ ପୁଣି ଯେବେ ତର୍କର ଝଡ଼ ଉଠେ । ଦୁର୍ନୀତି ପରାୟଣ ଦୁନିଆ ଯଦି ସୁନୀତି କରେ କିଏ ? କମିଶନ୍‌ ବସେ ଯେବେ ଅଭିଯୋଗର ଉତ୍ତର ସହସ୍ର କେ . ଜି ହୁଏ କାଗଜର ଏ ମାହାଙ୍ଗା ବଜାରେ । ଜନ୍ମ ଯଦି ସତ୍ୟ , ମୃତ୍ୟୁ ଯଦି ସତ୍ୟ ତେବେ ଜୀବନଟା ସାରା ଜଳିବା କାହିଁକି ଅସତ୍ୟର ଅଗ୍ନିରେ । ଆସ ବନ୍ଧୁ , ଆସ ସଖା , ଭୁଲି ସବୁ ଆତ୍ମ ଅଭିମାନ , ମିଳିତ ହୋଇ ଗାଇବା ସେହି ସର୍ବମାନ୍ୟ ସ୍ରଷ୍ଠାଙ୍କର ରଚିତ ଏ ଶାଶ୍ୱତ ସଂସାର ଜୟଗାନ ।	0
ଅଣ୍ଡିରା ଚଣ୍ଡୀ ଭେଣ୍ଡା ପୁଅକୁ ସେ ପିଆଏ ପାଣି ମେଣ୍ଢା କରେ ମୁଢ଼ମତିକୁ ଆଣି ପଣ୍ଡିତର ବୁଦ୍ଧି ଦିଏ ହଜାଇ ପ୍ରକଟ ଯେବେ ସମ୍ମୁଖେ ହୁଅଇ ଅକାଟ୍ୟ ବଚନ କାନିରେ ଗଣ୍ଠି ଦୁନିଆ କହଇ ଅଣ୍ଡିରା ଚଣ୍ଡୀ । ବଣୁଆ ଫୁଲର ପାଖୁଡ଼ା ତୀକ୍ଷ୍ଣ ନିଦା ଅବୟବ ଶ୍ୟାମଳ ବର୍ଣ୍ଣ ସୁହାଉ ନଥାଏ ତରୁଣୀ ଚାହାଣି ଲଜ୍ୟା , ଶଂକା କେବେ ତା ’ ମୁହଁକୁ ପୁଣି ନିବିଡ଼ତା ଡାକ ପାଇନି ହୁଣ୍ଡି ଦୁନିଆ କହଇ ଅଣ୍ଡିରା ଚଣ୍ଡୀ । ଗଛ ଚଢ଼ି ସିଏ ପିଜୁଳି ପାରେ ଆମ୍ବୁଲ ଖଟାକୁ ଅଣ୍ଟିରେ ଧରେ ଗାଧୁଆ ପୋଖରୀ ଗଭୀର ମାପେ ଗାଁ ହାନିଲାଭ ବୁହାଟେ ଗପେ ଏକ ଗୋଡ଼େ ଡେଇଁ ଖେଳେ ଉଦଣ୍ଡୀ ଦୁନିଆ କହଇ ଅଣ୍ଡିରା ଚଣ୍ଡୀ । ସିଧା କଥା କହେ ଥଟା ମଜାରେ କପଟ ନଥାଇ ତିଳେ ମନରେ ପିଲାମେଳେ ସିଏ ନାଟର ଗୁରୁ ବୁଢ଼ାଙ୍କ ଝଗଡ଼ା ଭାଙ୍ଗେ ଅଧାରୁ ହଜିଲା ଦରବ ଆଣେ ଦରାଣ୍ଡି ଦୁନିଆ କହଇ ଅଣ୍ଡିରା ଚଣ୍ଡୀ । ଅଡ଼ୁଆ ଲୋକକୁ ଟାଣୁଆ କହେ ନାକଟେକିଙ୍କର ଗର୍ବ ନସହେ ପରଲାଗି ଡିଏଁ ଯୁଦ୍ଧ ପ୍ରାଂଗଣେ କଣ୍ଟାକୁ କଣ୍ଟାରେ କାଢ଼ି ସେ ଆଣେ ଫୁସୁଲା କଥାରେ ନଯାଏ ଭଣ୍ଡି ଦୁନିଆ କହଇ ଅଣ୍ଡିରା ଚଣ୍ଡୀ । ତା ’ ଗୁଣ ନେଇ ଉଠୁ ଆଜି ନାରୀ ସକଳ ଯାତନା ଯାଉ ଅପସରି ଜଗାଇ ଚେତନା ଛିଣ୍ଡାଇ ବନ୍ଧନ ଦମ୍ଭ , ସାହସରେ ରଖୁ ନିଜ ମାନ ଅବଳା ନରହୁ ସ୍ତ୍ରୀ ଜାତି ଏଠି କହୁ ପଛେ ଦୁନିଆ ଅଣ୍ଡିରା ଚଣ୍ଡୀ ।	1
ମୁଁ ନାହିଁ ସେ ମାଟି ତଳେ ଜମା ହବାକୁ ଦିଅ ଦୁନିଆ ସାରାର ଧୁଳି ମୋ ବେକାର ଶରୀର ଚାରି ପଟେ । ଧୀରେ ଧୀରେ ଢାଙ୍କି ହେଉ ମୋ ଆତ୍ମା , ମୋ ଦେହ , ମୋହ , ମୋକ୍ଷ ଆଉ ମୋ ମୁକ୍ତି ଗଦା ଗଦା ଧୁଳି ତଳେ । ବର୍ଷ ବର୍ଷ ଧରି ଯଦି ବର୍ଷା ନ ହୁଏ କିମ୍ବା ଝଡ ନ ଉଠେ । ତମେ ଧୀରେ ଧୀରେ ଆଡେଇ ଦେଖିବ ସେ ମାଟି ଗଦା କଣ ଭାବୁଛ ! ଏବେ ବି ମୁଁ ବଞ୍ଚିଥିବି ସେ ମାଟି ତଳେ ?	0
ମିଛୁଆର ସାଥୀ ଲାଞ୍ଚୁଆ ମିଛୁଆ ନେତାକୁ ଲାଞ୍ଚୁଆ ଭୋଟର ଅନ୍ଧାରିଆ ଗାଁ ଦାଣ୍ଡ ବିମୁଦ୍ରିକରଣ ଫସର ଫାଟିଛି ଚାଲିଛି ପୁରୁଣା କାଣ୍ଡ ନୂଆନୂଆ ନେଳିନୋଟ ସାଙ୍ଗକୁ ନାଲିପାଣି ବନ୍ଦୋବସ୍ତ କୁକୁଡ଼ା ଛେଳିର ବେଳ ହୁଏ କାଳ କ୍ଲବ ପିଲାଏ ବ୍ୟସ୍ତ ବିନାଭୋଟ୍‌ରେ ସଇଁତିରିଶ ହଜାର ନିର୍ବାଚନ ଗଲେ ଜିତି ଗଞାମରେ କେହି ମିଳିଲେନି ଆଉ ଜିଲ୍ଲାପରିଷଦ ପ୍ରାର୍ଥୀ ଧନ୍ୟ ପ୍ରଶାସନ ଧନ୍ୟ ନୈତିକତା ଧନ୍ୟ ତୁମର ସାହସ ସରଳ ଲୋକଙ୍କୁ ଲଣ୍ଠଣ ଦେଖାଇ କରୁଅଛ ପରିହାସ କବିତା ବବିତା ଅପ୍ରତିଦ୍ୱନ୍ଦିରେ ବି . ଡ଼ି . ଓ . ପଡ଼ିଲା ବଳି ଉପକୃତଲୋକ ଖସୁଛି କେମିତି ଆନମୁଣ୍ଡେ ଅଠା ବୋଳି ? ସି . ବି . ଆଇ . ଭିଜିଲାନ୍ସ ଡ଼ିଆଁଡ଼ିଇଁ ଜନତା ଦେଖି ଜଳକା କେବେ ମାତୁଛନ୍ତି କେବେ ଶୋଉଛନ୍ତି ପାଗଳ ହାତି ପରିକା ଚିଟ୍‌ଫଣ୍ଡ ଟଙ୍କା ଫେରିବା ବାଟକୁ ରେବତି ମାଆ ଜଗିଛି ରେବତିକୁ ବାହା ବେଦିରେ ଦେଖିବ ସପନ ନିତି ଦେଖୁଛି ନେତାଏ କୁହନ୍ତି ଏଇଥର ଦେଲେ ସବୁ ଦେବେ ଓଲଟାଇ ଇନ୍ଦିରା ଆବାସ , କଂକ୍ରିଟ୍ ରୋଡ଼କୁ ଭତାରେ ଦେବେ ଭସାଇ ନାଁ ‘ କୁ କୁହନ୍ତି ଦଳିୟ ନୁହନ୍ତି ପଞ୍ଚାୟତ ପ୍ରାର୍ଥୀମାନେ ସବୁ ଦଳ ଚିହ୍ନ ବାନା ଉଡ଼ୁଅଛି ନିର୍ବ୍ଦଳୀୟ ନାହିଁ ଜଣେ ଏ କଥା କି କିଏ ଜାଣି ନପାରନ୍ତି ଦଳ ହସ୍ତକ୍ଷେପ ପେଞ୍ଚ ଜନତା ଶୋଷଣ ସଭିଙ୍କର ମନ୍ତ୍ର ଭିନ୍ନ ଭିନ୍ନ ଖାଲି ମଞ୍ଚ	0
ପ୍ରଭାତ ଗୀତି ପୂରୁବ ଦିଗରେ ସିନ୍ଦୁର ଫାଟିଲା ସୂରୁଯ ଉଠିବେ , ସକାଳ ପାହିବ ଏବେ ; ତଳେ ସବୁଜିମା କିରିକିରି ହସେ ପ୍ରକୃତି ମାଁ ’ ର ପ୍ରଭୂଙ୍କ ଆଶିଷ ଭାବେ । । ସକାଳ ପାହିଲା ସୂରୁଯ ହସିଲା ଚହଟେ ସୁନ୍ଦର ଆଭା , ତଳେ ସବୁଜିମା ହସେ ଓ ହସାଏ ବଢାଇ ଧରାର ଶୋଭା । । ସକାଳ ସୂରୁଯ ଉଠିଲା ନାଲି ମୁରୁଜ ବୁଣିଲା ହସିଲା ସକଳ ଧରା , ଉଠ ହେ ବନ୍ଧୁ କର୍ତ୍ତବ୍ୟ ଡାକେ ଆଗେ ବଢିବାକୁ ହେବ ପରା । ।	1
ମା ତୋ ଦେଶେ ମା ତୋ ଦେଶେ ପୂଜାପାୟେ ସାବିତ୍ରୀ ଶୀତା ତୋ ଦେଶେ ପଢା ଯାଏ ରାମାୟଣ ଗୀତା । । ମା ତୋ ଦେଶେ ବହେ ଗଙ୍ଗା ଗୋଦାବରୀ ଶୋଭାପାୟେ ଯେଉଁ ଦେଶେ ଭୂ ସ୍ଵର୍ଗ କାଶ୍ମିରୀ । । ମା ତୋ ଦେଶ ମାଟି ଭିଜା ଗାନ୍ଧୀ , ଗୋପବନ୍ଧୁ , ରକତେ ତୋ ଦେଶ ପରି ଦେଶ ନାହିଁ ସାରା ଜଗତେ । । ମା ତୋ ଦେଶେ ଜନ୍ମିଥିଲେ ଗାର୍ଗୀ ଲୋପମୁଦ୍ରା ଯଶସ୍ଵିନୀ ସରୋଜିନୀ କଳ୍ପନା ଇନ୍ଦିରା । । ମା ତୋ ଦେଶେ ପୂଜାପାଏ ମାଟି ପଥର ମଧୁପୁର୍ଣ ହୃଦ ତୋର ହେଲା କିପରି ପଥର ? ତୋ ଦେଶେ ଯିବା ଥିଲା ଇଶ୍ଵର ଇଙ୍ଗିତ ପଥ ଅଧା , ଯାତ୍ରା ଶେଷ ପଥିକ ସେ ମୃତ । ।	1
ଭିନ୍ନ ଏକ କୋଣାର୍କର କଥା ଭାଗ୍ୟର ଚନ୍ଦ୍ରଭାଗା ତୀରେ କଳାସ୍ଥାପତ୍ୟର କବିତା ଯୋଡ଼ି ପଥର ପରେ ପଥର ଯେତେ ଖଞ୍ଜିଲେ ବି ମାରି ହୁଏ ନାହିଁ , ଭିନ୍ନ ଏକ – କୋଣାର୍କ ମନ୍ଦିରର ଚୂଳୀ ! ଧୈର୍ଯ୍ୟର ବାରଶହ ବଢ଼େଇ କର୍ତ୍ତବ୍ୟର ନିହାଣରେ . . . ଜୀବନଶିଳ୍ପର ଯେତେ ସୂକ୍ଷ୍ମ ଆଉ କି ନିଖୁଣ ଚିତ୍ର ଆଙ୍କିଲେ ବି ମେଣ୍ଟେ ନାହିଁ କି ଟଳେ ନାହିଁ ଜିଇଁ ଜିଇଁ ମରିଥିବା ଜୀବନର ଜିଜୀବିଷା । । ବିବେକର ଧର୍ମପଦ ସିନା , କର୍ତ୍ତବ୍ୟର ବୋଝ ବୋହି ବୋହି ଜୀବନର ସଂଜ୍ଞା ଭୁଲି ଯାଇଥିବା ବିଶୁ ମହାରଣାମାନଙ୍କୁ ଖୋଜି ଖୋଜି ପହଞ୍ଚିଯାନ୍ତି , ଭିନ୍ନ ଏକ - କୋଣାର୍କର ଚୂଳୀ ମାରି ଅଧୈର୍ଯ୍ୟର ତତଲା ନିଆଁରେ ଜଳୁଥିବା ଧୈର୍ଯ୍ୟର ବାରଶହ ବଢ଼େଇମାନଙ୍କୁ ଉଧାରିବା ପାଇଁ , କିନ୍ତୁ ପାରନ୍ତି ନି , ଜୀବନର ଯୁଦ୍ଧାହତ ଚନ୍ଦ୍ରଭାଗା ତୀରେ ନିଜେ କେବେ ନିଜକୁ ବଞ୍ଚାଇ । ନିୟତିର ଅସ୍ତଗାମୀ ଅରୁଣଙ୍କୁ ସ୍ୱାଗତ ଜଣାଇ , ବିବେକର ଧର୍ମପଦମାନେ ସନ୍ତର୍ପଣେ , ଡେଇଁ ପଡ଼ନ୍ତି . . . ମୃତ୍ୟୁ ସମୁଦ୍ରର କରାଳ ଗର୍ଭକୁ , ଜାତି ଇତିହାସର ସ୍ୱର୍ଣ୍ଣାକ୍ଷରରେ ଭିନ୍ନ ଏକ କୋଣାର୍କର କଥା ଲେଖି ଦେବା ପାଇଁ । କିନ୍ତୁ ଭାଗ୍ୟର ଚନ୍ଦ୍ରଭାଗାମାନେ । ସେମିତି ଝୁରୁଥାନ୍ତି କରାଳ ମୃତ୍ୟୁର ନୀଳ ନିମନ୍ତ୍ରଣକୁ ଆପଣେଇ ନେଇ ଆଉ ଧୈର୍ଯ୍ୟର ବାରଶହ ବଢ଼େଇମାନେ . . . ! ଅକସ୍ମାତେ ଜିତିଯାନ୍ତି , ମୃତ୍ୟୁର ଛକାପଞ୍ଝା ଖେଳ ଭିତରୁ , ପାରନ୍ତି ନି , ନିରୀହ ନିଷ୍ପାପ ଅବୋଧ ଭାଗ୍ୟକୁ ହରାଇ ନୁଖୁରା ଆଖିର ଶ୍ୱେତ ପଟଳରେ ମାଡ଼ିଆସୁଥିବା ଅଦିନିଆ କାଳ ସୁନାମିର ଅମାନିଆ ଢେଉକୁ ଅଟକାଇ । । ବଞ୍ଚିରହିଥାନ୍ତି , ମରୁମରୁ ଜୀଇଁଥିବା ଭିନ୍ନ ଏକ କୋଣାର୍କର କଥା କହୁଥିବା ବାସ୍ତବ ଜୀବନର ସଂଜ୍ଞା ପାଇବାର ପାଇଁ !	0
ଆତ୍ମଗ୍ଲାନି ମୁଁ ତୁମକୁ ଶାନ୍ତିରେ ରହିବାକୁ ଦେବିନି . . . ବାରମ୍ୱାର ମନେ ପକେଇ ଦେବି ତୁମେ କେମିତି ବିଶ୍ୱାସଘାତକତା କରିବାର କଳାରେ ପ୍ରବୀଣ . . . ଦିନ ତମାମ ଚାରିଆଡ଼େ ମୁଁ ତୁମକୁ ଦେଖେଇବି ତୁମର ପ୍ରକୃତି ଛବି . . . ରାତ୍ରିର କିଟ୍‌ମିଟ୍ ଅନ୍ଧାରରେ ମୁଁ ତୁମକୁ କର୍ମଫଳ ଶହ ଶହ ଦୃଷ୍ଟାନ୍ତ ଦେଖେଇବି . . . ନିଜ ଜୀବନ ପୃଷ୍ଠା ସବୁକୁ ତୁମେ ବାରମ୍ୱାର ଓଲଟେଇବ , ଯେତେ ଚେଷ୍ଟା କଲେ ବି ଚିରିପାରିବନି . . . ସବୁ ପ୍ରକାର ପ୍ରାୟଶ୍ଚିତ ତୁମକୁ କମ୍ ଲାଗିବ ତୁମ ପାପ ତୁଳନାରେ , ସେହି ଭୟଙ୍କର ଅନୁଭବ ଦେବା ପାଇଁ ହିଁ ମୋର ଅସ୍ତିତ୍ୱ . . . ମୋତେ ଯେତେ ମାରିବାକୁ ଚେଷ୍ଟାକର ବିଫଳ ହେବ , ତୁମ ଛାଇର ସ୍ଥାନ ନେଇଯିବି ମୁଁ . . . ମୋର ବିକଟାଳ ହସ ତୁମ କର୍ଣ୍ଣ ଗହ୍ୱରରେ ପ୍ରତିଧ୍ୱନିତ ହେବ . . . ତୁମେ କେମିତି ଶାନ୍ତିରେ ବଞ୍ଚିବ ମୁଁ ଦେଖିବି . . . ହାଃ . . . ହାଃ . . . ହାଃ . . . ହାଃ . . . ହାଃ . . . ହାଃ . . . ମୁଁ ଆତ୍ମଗ୍ଲାନି . . . ମୁଁ ଆତ୍ମଗ୍ଲାନି . . . !	0
ପ୍ରତୀକ୍ଷା ପ୍ରତିଶ୍ରୁତି ଦେଇଥିଲ ମୋତେ ମୋ ଅଝଟ ପଣକୁ ବୁଝେଇ ଗଢ଼ିଦେବ ସୁନାଚାନ୍ଦ ରୂପାର ନଗରୀ ଖାଇବାକୁ ଘିଅ ମହୁ ପିନ୍ଧିବାକୁ ପାଟ ପିତାମ୍ୱରୀ ଆଶିବ ନିଶ୍ଚୟ ମୋ ଓଠରେ ଓଠ ଥାପି ସରାଗରେ ସ୍ନେହ ଢାଳି ଦେବ । ବର୍ଷ ଆଉ ମାସ ସମୟର ଅନେକ ମୁହୂର୍ତ୍ତ - ଯାଇଛନ୍ତି ଚାଲି ଆକାଶରୁ ମେଘ ଗଛରୁ ପତର ଛୁଇଁଛନ୍ତି ବେଳାଭୂଇଁ - ଅନେକ ଜୁଆର ଦିଗ୍ବଳୟ କେତେ ଯେ ସୂର୍ଯ୍ୟାସ୍ତ ଆମେ ସବୁ ଚାହିଁଅଛୁ ଅନେକ ଦିନରୁ - ରାତି ପରେ ଆସୁଥିବା ସକାଳର ସୂର୍ଯ୍ୟଙ୍କୁ ଅନେକ ମଣିଷ ।	0
ଅନୁସୃତ ଆବେଗ ଶାନ୍ତିର କପୋତ ସଦା ଉଡୁଛି ଉଚ୍ଚରେ ଛୁଉଁଛି ବି ସବୁରିଙ୍କୁ ତା ’ ପବନ ଆହୁଲାରେ । ଶ୍ୱେତବସ୍ତ୍ର ପରିହିତା କେହି ଜଣେ ଶୁଭ୍ରତାର ରଙ୍ଗ ଧରି ସ୍ୱଚ୍ଛତାର ସୁଅରେ ଧାଉଁଛି ପ୍ରେମର ରାଗିଣୀ ଗାଉଛି । ଜୀବନର ଏ ପଥଟା ସତରେ ଏତେ ଚମକପ୍ରଦ ଭାବିଲେ ସତେ ଆତ୍ମା ବିଭୋର ହୋଇ ଉଠେ ଯେତେ ଦୁଃଖ ଭୁଲିଯାଇ କେବଳ ଜୀଇଁବାକୁ ଇଚ୍ଛା ହୁଏ । ଅମୃତ ସମ ସେଇ ପରଶ ଶୁଭ୍ରତାର , ସଦା ଯା ’ କୁ ଆବୋରି ରଖିବାକୁ ଇଚ୍ଛା ହୁଏ , ସେଇ ସତ୍ୟତା ଉପରେ ହିଁ କେବଳ ହସି ହୁଏ । କାମନା ମୋର ସେଇ ଶୁଦ୍ଧ ସ୍ନେହ ଟିକକ ଲିପ୍ସୁ ମୁଁ ତା ’ ର ଆମରଣ ଯାଏ ସଭିଁଙ୍କୁ ବି ବିନତି ମୋହର , ଜୀଅ , ଆଉ ଜୀଇଁବାକୁ ଦିଅ , ସବୁରିଙ୍କୁ ରଖି ସେଇ ସ୍ନେହ ମମତାର ଡୋରରେ !	1
ଅନ୍ୱେଷଣ ମୁଁ ନିଜେଇ ଏକ ଧ୍ୱଂସ ସ୍ତୂପ . . . ସେଥିପାଇଁ ଖଣ୍ଡହର ଦେଖିବାର ସ୍ୱାଦ ମୋ ଭିତରେ ନାହିଁ । ମୁଁ ନିଜେଇ ଏକ ଜ୍ୱଳନ୍ତ ଚିତାଗ୍ନି . . . ଶ୍ମଶାନର ବିଭତ୍ସ ରୂପକୁ ଦେଖି ଭୟ ପାଏନା । ମୋ ଭିତରେ ବ୍ରହ୍ମାଣ୍ଡ - ଭୂଗୋଳ ମୁଁ କିନ୍ତୁ , ଖୋଜୁଥାଏ ପ୍ରତି ନିୟତ ଇହଲୋକ , ପରକାଳ !	0
କବିତା କବିତା ତେବେ ସମ୍ଭବ ହୁଏ ଯେବେ ବିଷୟଠୁ ଦୂର ଏବଂ ବସ୍ତୁର ନିକଟରେ ଥାଏ ଏକୁଟିଆ କରିଦିଏ କବିତା ଏବଂ ଯେବେ ଆମେ ବହୁ ଅନ୍ୟ ପ୍ରକାରର କାମ କରୁ ସେଥିରେ କବିତା ସୃଷ୍ଟିରେ ବାଧା ପଡ଼େନା କାରଣ ସେସବୁ ଅନ୍ୟ ପ୍ରକାରର କାମ ବରଂ ଏ ପାଇଁ ଯେ ସେ ସବୁ ଆମକୁ ବାଧ୍ୟ କରନ୍ତି ଅନ୍ୟମାନଙ୍କ ସହ କାମ କରିବାକୁ ଯେବେ କି କବିତା ଏକା ହିଁ କାମ କରିବାର ଅପେକ୍ଷା ରଖେ ।	1
ଆଶା ଓ ନିରାଶା ଏ ଜୀବନ ମରୁବାଲି ଏକାଏକା ଚାଲି ଚାଲି ପାରି ହୋଇପାରେ ଯିଏ ଯାଏନା ଜୀବନେ ହାରି । ବାଲିରେ ଚାଲିଲେ ସିନା ପାଦ ଯାଏ ଥକି ଆଗେଇବା ଲାଗି ମନେ ଆଶା ଭରିଯାଏ ଏଇ ମନ ଫୁଲ ପରି ସୁରଭିରେ ଥାଏ ଭରି ନିରାଶାକୁ ସାଥୀ କଲେ ଅଦିନେ ସେ ଯାଏ ଝରି । ଅନ୍ଧାର ରାତି ସିନା ସୂର୍ଯ୍ୟେ ଲୁଚାଏ ସକାଳେ ସେ ସୂର୍ଯ୍ୟ ଯେ ଜଗତ ହସାଏ ଏ ସମୟ ନଦୀ ପରି ପଛକୁ ଚାହେଁନା ଫେରି ତାକୁ କରି ନେଇ ସାଥୀ ଦୁଃଖକୁ ନିଅ ବରି ।	0
ବିଶ୍ୱାସ କର ! ମୁଁ ତୁମକୁ ବିଶ୍ୱାସ କରିଛି ବିଶ୍ୱାସ କରିବା ଶେଷ ସୀମା ଯାଏ , ଦେଖାଇଛି ମୋ ହୃଦୟକୁ ଖୋଲି ହୃଦୟ ଖୋଲିବାର ଅନ୍ତିମ ପର୍ଯ୍ୟାୟ ଯାଏ । ତୁମ ହୃଦୟକୁ ମାଗିଥିଲି ଜାଣିଚାଏ , କହିଥିଲି ଓଜାଡ଼ି ଦେବାକୁ ତୁମ ପୁରା ହୃଦୟଟାକୁ ବିନା ସର୍ତ୍ତରେ । କଥା ଦେଇଥିଲି ତୁମ ଦେହକୁ ମୁଁ ଥରେ ବି ଛୁଇଁବିନି , ତୁମେ କିନ୍ତୁ ତୁମ ପ୍ରେମ ଦେବ ମୋତେ ମାତ୍ର ଆଞ୍ଜୁଳାଏ , ସେଇଥିପାଇଁ ମୁଁ ଚାହିଁଛି ଆଜି ଯାଏ । କେବେ ତୁମେ ଖୋଲି ଦେବ ମୋ ପାଇଁ ତୁମ ହୃଦୟର ଦ୍ୱାର , ତୁମେ କିନ୍ତୁ ଏ ଶେଷ ମୁହୂର୍ତ୍ତରେ ମୋତେ ପଚାରୁଛ ପ୍ରିୟ ତୁମେ ମୋତେ ବିଶ୍ୱାସକର ! ମୁଁ ବିଶ୍ୱାସର ଅନ୍ତିମ ପରୀକ୍ଷା ଦେଇ ସାରିବା ପରେ ସବୁ ସମ୍ପର୍କରେ ପୂର୍ଣ୍ଣଚ୍ଛେଦ ପଡ଼ିଗଲା ପରେ ଆଜି କାହିଁ ପ୍ରଶ୍ନ ଉଠେ ବିଶ୍ୱାସ ଅବିଶ୍ୱାସର !	0
ବସନ୍ତ ବସନ୍ତ ପ୍ରଗଲ୍ଭ ସ୍ମୃତିରେ ତୁମେ ଶ୍ରୀମନ୍ତ ତୁମ ଝର୍କାରେ ବଉଳ ବାତ୍ସ୍ନା ଫିଙ୍ଗୁଛି ରୂପା ଜହ୍ନ କବିତା ଲେଖୁଛି ଆଦିମ ଅହଂର ବନ୍ଧ୍ୟା ମାଟିରୁ ଇଚ୍ଛାଟିଏ ମୁକୁଳି ଆସୁଛି ଥାକ ଥାକ ସ୍ୱପ୍ନରେ ଭରପୁର ଗୋଧୂଳିର ଅରୁଣିମା ତୁମେ କାହା ପ୍ରିୟତମା କବିର ଉପମା ତୁମେ ବିଭୋର ବ୍ୟସ୍ତ ସନ୍ଧ୍ୟାର କାକଳୀରେ ମୁଗ୍ଧ ପାହାନ୍ତା ପ୍ରହରରେ ସ୍ଥିତି ଆଉ ବ୍ୟାପ୍ତିର ବୃତ୍ତିରେ କାହା ପାଇଁ ଠିକଣା ଲେଖୁଛ କୃଷ୍ଣଚୂଡ଼ା ଫୁଲ ପାଖୁଡ଼ାରେ ?	1
ଚକ୍ରବ୍ୟୁହ ସୁଖ ଭାବି ଯା ’ କୁ କରିଲି ଆଦର ହୋଇଗଲା ସିଏ ନୟନର ନୀର ବନ୍ଧୁ ବୋଲି ଯା ’ ରେ ହୃଦୟେ ବାନ୍ଧିଲି ପଛରୁ ପିଙ୍ଗିଲା ଅରି ଭଳି ଛୁରୀ । । ପ୍ରିୟଜନ ଭାବି ଯାହାକୁ ଚାହିଁଲି ସ୍ୱାର୍ଥ ଛଡ଼ା କିଛି ଦେଖି ନ ପାରିଲି ଭଲ ପାଇବାର ସବୁଜ ଇଚ୍ଛାରେ କଣ୍ଟାଭରି ଯାଏ କାହା ନିର୍ଦ୍ଦେଶରେ ସଂସାର ରାସ୍ତାର ମିଛ ଗାଲିଚାରେ ପୋଡ଼ି ଜାଳି ହୁଏ ତତଲା ନିଆଁରେ କେଡ଼େ ନିଃସହାୟ ଜୀବନ ଏଇଠି ମଣିଷ ବୋଲି ମୁଁ ଭୁଲି ଯାଇଅଛି ମିଛକୁ ଫେରିବା ରାସ୍ତା ମନେ ନାହିଁ ଆଗକୁ ଚାଲିବା ଜାଣି ନ ପାରଇ ଚକ୍ରବ୍ୟୁହ ମଧ୍ୟେ ସତେ ମୁଁ ଯେମିତି ହଜାଇ ବସିଛି ମୋ ଅସ୍ତିତ୍ୱ ଗୋଟି । ।	0
ମାଟି ଅରାଏ ମାଟି ଭିଡ଼ିଧରେ ପୁଳାଏ ମାଂସକୁ ବେଡ଼ି ପଡ଼ିଯାଏ ହାତ ଘାଣ୍ଟି ହେଇଯାଏ ପ୍ରାଣ ! ମାଟିର ମୋହରେ ମହିମାମୟ ଏ ମହୀମଣ୍ଡଳ ମହ ମହ ମହାତ୍ମା ତ୍ୱରାନ୍ୱିତ ଏ ପୃଥ୍ୱୀ ! ମାଟି କେତେବେଳେ ଛୁଉଁଥାଏ ଆକାଶ ଅଟ୍ଟାଳିକାରେ ବାଦଲର ଦେହରୁ ପୋଛିନିଏ କ୍ଳାନ୍ତି ଶୂନ୍ୟରେ ବସା ବାନ୍ଧେ ସ୍ୱପ୍ନ ମନର ଚେର ସବୁକୁ ଯାବୋଡ଼ି ଧରିଥାଏ ମାଟି ! ଫଗୁଣର ଫୁଲ ହେଉକି ବଉଳ ବାସ୍ନା ଶୀତର ଶ୍ୱେତ ସମ୍ପତ୍ତିକି ଗୁଳି ଗୁଳି ଖରାର ଧାରୁଆ ଖଣ୍ଡା ବର୍ଷାର ବଲ୍ଲରୀ ତୋଳୁଥାଏ ତାନ ମାଟିର ସୌରଭରେ ! ମାଟିର ମୋହରେ ମା ମମତାରେ ଘୋଡ଼େଇ ହେଇଥାଏ ଦେହ ପାଣିର ଶାଢ଼ିରେ ଛାତିରେ ଖେଳୁଥାଏ ସମୁଦ୍ର ମାଙ୍କଡ଼ ଛୁଆପରି ଟାଣି ଧରିଥାଏ ପେଟ ଗଛ ଥନ ମାଟିକୁ ! କାହାର ଭୟ ନାହିଁ ମାଟିକୁ ? ମାଟିରେ ଅଙ୍କାଯାଇଛି ନକ୍ସାର ଗାର ଦେଶ ମହାଦେଶ , ସାଗର ସମୁଦ୍ର ଜଙ୍ଗଲ ପାହାଡ଼ ମାଟିର ବେଶରେ ମହାପୁରୁଷ ମାନବ ଆଉ ମାଓବାଦୀ ଜାଆଳ ଖେଳୁଥାଏ ସାରାଜଗତ ମାଈମାଛ ପେଟ ତଳେ କି ପିଠି ଉପରେ ମା ’ ପରି ଜଗିଥାଏ ମାଟି ବିଶ୍ୱସୁନ୍ଦରୀର ମାଟିମୂର୍ତ୍ତିରେ ଈଶ୍ୱରଙ୍କ ରହସ୍ୟ ତାରକସି ଆସ୍ଫାଳନ ଆମେରିକା ମାଟିର ମୌଖିକ ମଧ୍ୟାହ୍ନ । ମୁକ୍ତାର ମୁକୁଟ ହେଉ କି ହୀରାର ସିଂହାସନ ସୁନାର ଖରାବି ଢେଉ ଭାଙ୍ଗୁଥାଏ ରୂପା ଦିହରେ ଢଳ ଢଳ ବୁନ୍ଦାଏ ପାଣି ଢଙ୍ଗରେ ମୋତି ପରି ଆଖି ରୁବି ରଙ୍ଗର ଓଠ , ସବାତଳେ ମାଟିର ଖିଲି ଖିଲି ହସ ! ମାଟିରୁ ଆରମ୍ଭ ମାଟିରେ ଶେଷ ଆଖି ଆଗେ ମାଟିର ଏ ଚିକ୍‌ମିକ୍ ସୁନାବେଶ ସମସ୍ତେ ପିନ୍ଧିଛନ୍ତି ମାଟିର ଆବେଶ ଯାହାସବୁ ଦେଖୁଛନ୍ତି ସେସବୁ ଜରିପକା ମାଟିର ଏ ଛଦ୍ମବେଶ !	1
ମୁଁ ଏକ ବିଧବା ଧୋଇ ହୋଇଗଲା ମଥାର ରକ୍ତ ସିନ୍ଦୂର ନାଲି ପାଣି ହୋଇ , ବୋହିଗଲା ଛାଡ଼ିଗଲା , କଳଙ୍କର ଗାର କ୍ଷଣକ ମାତ୍ରେ , ବଦଳିଗଲା ସବୁ ନିୟମ ଆଲୁଅ ଥାଇ ମଧ୍ୟ ଚାରିଆଡ଼େ ଅନ୍ଧାର ରଙ୍ଗୀନ୍ ଶାଢ଼ି ସବୁରୁ ଗୁମୁରା ଗୁମୁରା ଗନ୍ଧ ଅସ୍ତ ବ୍ୟସ୍ତ ବାଳ ଖିନ୍‌ଭିନ୍ ଚୁଡ଼ିର ଖଣ୍ଡ ଗାଲ ଜାକ ଚିହ୍ନ ଛଉର ରାତି ଜଗି ବସିଛି ଦେଖିବା ମୋ ଆଖିରେ ଲୁହର ଧାର ଧଳା ଶାଢ଼ିର ଖୋଳ ଭିତରେ , ମୁଁ ଏକ ଜୀଅନ୍ତା ଶବ ଦୁନିଆଁ ଦେଖି କାବା କାରଣ ମୁଁ ଆଉ ସେ ନୁହଁ ମୁଁ , ଏକ ବିଧବା !	0
ଉଜୁଡ଼ା କ୍ଷେତ କାହିଁକି ମୁହଁ ଶୁକେଇଚୁ ହଳିଆଙ୍କ ପାନଖିଆ ଧାନ ରୋଉଥିବା ରଇତାଣୀଙ୍କ ଚୂଡ଼ି ଝମଝମ ଗେଣ୍ଡା , କୋଚିଆଙ୍କ କଳିଗୋଳ ମାଲିକର ମୁର୍କିହସା ଆଉ ନାହିଁ ବୋଲି ନା କ ’ ଣ ? ମୁହଁ ଶୁକେଇ ବସିଚି ବିଲ ମଲା ଚଢ଼େଇର ଥଣ୍ଟରେ ପାଚିଲା ଧାନର ଗୀତ ଅକ୍ଷିତୃତୀୟାର ଭୋଗ କାହିଁ ଯେ ? ମୁହଁ ଶୁକେଇ ବସିଚି ବିଲ ହଳବଳଦର ନରମ ସହବାସରେ ପୁଲକିତ ମାଟି ଏବେ ପାୱାର୍ ଟ୍ରଲର ଧର୍ଷଣରେ ରକ୍ତାକ୍ତ ଫଳିବା ପୂର୍ବରୁ ଉଜୁଡ଼ି ଯାଉଚି ମଞ୍ଜି ମାଟିସାରା ଭ୍ରୁଣଙ୍କ କଙ୍କାଳ । ମୁହଁ ଶୁକେଇ ବସିଚି ବିଲ ଆକାଶରେ ଆଉ ମେଘ ନାହିଁ ମାଟିତଳକୁ ଖସିଯାଉଚି ଜଳ ପାଣି ବିନା ହୋଇପାରୁନି ଚାଷ ଅନୁକୂଳ । ମାଟିର ମହାଯୋନିରେ ହଳଲଙ୍ଗଳର ରମଣର ବାସ୍ନା ଏବେ କାହିଁ ଯେ ! ମୁହଁ ଶୁକେଇ ବସିଚି ବିଲ ଗୋଟାଏ ଦସ୍ତଖତରେ ବିକ୍ରି ହୋଇଗଲା ପରେ ମାଲିକାନା ଏବେ ଏଠି କାରଖାନାର ତୂରୀ ବାଜିବ ଫୁଲ , ଫଳ , ଗୋରୁପଲ ବଦଳରେ ତତଲା ତାୱାର କୋକେଇରେ ତରଳିଯିବ ମାଟିର ମସୃଣ ମଲାଟ । ଆଉ ମୁହଁ ଶୁକାନା ତୁ ଏବେ ମୁଠାଏ ମାଟି ପାପୁଲିଏ ପାଣି ଦେଖିଲେ କହିବାକୁ ପଡ଼ିବ ହେଇ ବିଲ , ବିଲ , ବିଲ ମାଟି ଅଛି ତ ଫୁଟୁଥିବ ଫୁଲ !	0
ନିଦ୍ରା ଚୋରୀ . . . ସୀମାରେ କମାଣ ଗର୍ଜେ , ତୋପ ଫୁଟେ ଅହରହ ଯବାନ୍ ଖେଳୁଛି ଏଠି ନିତି ରକ୍ତ ହୋଲି , କେତେବେଳେ ମାରେ ଅବା କେତେବେଳେ ମରେ ସିଏ ବୁଲେଟ୍ ଯେ ଯାଏ ତା ’ ର ଛାତି ପାର୍ କରି , ନିର୍ମିମେଷ ଚକ୍ଷୁ ତା ’ ର , ବହେ ଅଶ୍ରୁ ଧାର ଧାର ଆଖିରୁ ମୋ ନିଦ୍ରା ନିଏ ହରି କୁହ କୁହ ନିଦ୍ରା ମୁହିଁ ଯିବି କେଉଁପରି । ( ୧ ) ମିଛ , ପେଞ୍ଚ , ଲାଞ୍ଚ ଖୋର୍ ବୁଲେ ଏଠି ପୁଲିସ୍‌ର ବର୍ଦ୍ଦି ପିନ୍ଧିକରି ରକ୍ଷକ ଭକ୍ଷକ ସାଜି , କରେ ତା ’ ର ମନମର୍ଜି ଜନତାର ପିଠି ଫାଟେ , ରକ୍ତ ପଡ଼େ ଝରି , ଗଣତନ୍ତ୍ର , ଘୁଣତନ୍ତ୍ର ସାର ଗୁଣ୍ଡାରାଜ୍ ଚାଲେ ଆଜି ତା ’ ର , କୁହ କୁହ ନିଦ୍ରାରେ ମୁଁ ଶୋଇବି କିପରି ? ( ୨ ) ମାଆ ଓ ଉଭଣୀ ଆଜି ସୁରକ୍ଷିତ ନୁହେଁ ଏଠି , ରାସ୍ତାଘାଟ ମୃତ୍ୟୁଯନ୍ତା ପରି ଅହରହ ଦୁଃଶାସନ ଘୁରି ବୁଲେ , ଦାଣ୍ଡରେ ଘାଟରେ ନିମିଷେକେ ଦ୍ରୌପଦୀର ବସ୍ତ୍ର ନେବ ହରି । ଭିତତ୍ରସ୍ତ ମନେ ମୋର , ଶଙ୍କା ଜାଗେ ବାରବାର କୁହ କୁହ ମୋ ଆଖିକୁ ନିଦ୍ରା ଏବେ ଆସିବ କିପରି ? ( ୩ ) ପୁଅ ଝିଅ ଗୋଟାଅନ୍ତି ଡଲାର୍ , ପାଉଣ୍ଡ ଦେଶ ଛାଡ଼ି ବିଦେଶ ଚାକିରୀ ବୃଦ୍ଧ ପିତାମାତା ତା ’ ର ଅଣ୍ଡାଳନ୍ତି ଭୂଇଁ ଏଠି , ଅଶ୍ରୁ ଢାଳିଢ଼ାଳି ବାତ୍ସଲ୍ୟ ମମତା ଡୋର ବ୍ୟର୍ଥ ଆଜି ମାନେ ହାର କୁହ କୁହ ନିଦ୍ରା ମୋତେ ଆସିବ କିପରି ? ( ୪ ) ଟିଭି ଆଉ ସିନେମା ମାୟାରେ ବାୟା , ଏ ଦେଶର ସର୍ବ ନରନାରୀ ରୂପେଲି ପର୍ଦ୍ଦାରୁ ଆଜି ନାଭି , ସ୍ତନ , ନିତମ୍ୱର ବର୍ଷା ପଡ଼େ ଝରି ଆର୍ଯ୍ୟଭୂମି ଭାରତର ପୂଣ୍ୟ ଆଜି ନାରଖାର , ଆଖିରୁ ମୋ ନିଦ୍ରା ନିଏ ହରି , କୁହ କୁହ ନିଦ୍ରା ମୁହିଁ ଯିବି କେଉଁପରି ? ( ୫ ) ପାହିଯାଏ ରାତିରାତି ବିନିଦ୍ର ରଜନୀ , କବି ଆଜି ଶୀର୍ଣ୍ଣ ମୁହିଁ ଜାଗେ ରାତିଭରି କିଏ ସେ ଏତଲା ନେବ , ମୋ ମନକୁ ଶାନ୍ତି ଦେବ ହୋଇଅଛି ଯେଣୁ ଆଜି ନିଦ୍ରା ମୋର ଚୋରୀ , ଯାଇଛି ବିଷାଦ ଘାରି ମନେ ପ୍ରଶ୍ନ ଅସୁମାରୀ , କଲା କିଏ ନିଦ୍ରା ମୋର ଚୋରୀ ? କଲା କିଏ ନିଦ୍ରା ମୋର ଚୋରୀ ? ( ୬ )	0
ଜୀବନ - ୨୦୧୬ ଅପମାନ ସବୁକୁ ଶୋଷି ନେଉଛି ବ୍ଲଟିଂ ପେପର୍ ହୋଇ ବଞ୍ଚିବାର ପାରୁପଣ । ପ୍ରତିନିୟତି ଆତ୍ମାକୁ ନିଲାମ କରି ଲାଭକ୍ଷତିର ଫଳାଫଳରେ ତଳକୁ ଖସୁଛି କ୍ରମଶଃ ନିଜ ବଡ଼ପଣ । ମର୍ଯ୍ୟାଦା କ୍ରୁଶବିଦ୍ଧ ହେଲାପରେ ତ୍ରିଶଙ୍କୁ ହୋଇ ଝୁଲି ପଡ଼ିଛି ସମ୍ପର୍କର ମିଛ ସତରେ ଅର୍ଥହୀନ ଜୀବନ । ବିବେକ ଆଉ ଆଦର୍ଶ ପଛରେ ଧାବମାନ ଅସହାୟ ମଣିଷପଣ ।	0
ଏବର ଜୀବନ ଥାଉ , ଆଉ ଏବେ ସ୍ୱପ୍ନ ଦେଖନାହିଁ ଭୁଲିଯାଅ , ସେ କର୍ପୂର , ସେ କନା ଭୁଲିଯାଅ ରାଜା , ରାଜମୁକୁଟ ସିଂହାସନର କୂଟିକମ ଭରା ଚନ୍ଦନ ଆସ୍ଥାନ ରହିଛି ଯା ’ ଇତିହାସ ହୋଇ ଥାଉ । ଖୋଲନାହିଁ କର୍ପୂର ବଦଳେ ଆଘ୍ରାଣ ସହି ହେଉନଥିବା ଗନ୍ଧରେ ପବନ ଖେଳାଇ ଦେବ ଅତୀତର ବାସ୍ନା । ଖୋଲିଯିବ ଅଫିଟା ଐତିହ୍ୟ ପାରା ଖସିଲା ଦର୍ପଣରେ ଧୂଆଁଳିଆ ପ୍ରତିବିମ୍ୱପରି ଯାହା ଦିଶିବ , ଅଦୃଶ୍ୟ ତା ’ ଠାରୁ ବରଂ ରମଣୀୟ । କିମ୍ୱଦନ୍ତୀକୁ ଆଉ ଜୀବନ୍ତ କରନାହିଁ ଛାତି ଫୁଲେଇ ମୁଣ୍ଡ ଉଠେଇ କହିବେ ବୋଲି ପୁତ୍ରପ୍ରୌତ୍ରାଦିମାନେ ସେଠି ତ କେବେଠୁଁ ଚରିଯାଇଛି ଉଇ । କାନ ପାର ତ ! ସିରିସିର ଶୁଣାଏ ପବନ ତମଠୁଁ ଅଲଗା ବୋଲି ବାରି ହୋଇ ଯାଉଥିଲା ସେ ଠଣ ସୁନ୍ଦର ଅତିଥି ମନ । ଶୋଣିତର ଉଦାତ୍ତ ସ୍ୱରରେ ଫୁଟୁଥିଲା ଟକମକ ନିଃସହାୟ ପ୍ରଜାର ଜୀବନ ବେଡ଼ି ଓ କୋରଡ଼ାର ଭଳି ଭଳି ଗହଣାରେ ଘୋଷାରି ହେଉଥିଲା ନିରୀହଙ୍କ ଦେହ ଜୀବନ । ଉଖୁରା ନା , ରକ୍ତାକ୍ତ କ୍ଷତକୁ ଶୁଣାଅନା , କଳଙ୍କିତ ରକ୍ତର ଅସହ୍ୟ ଗାଥାକୁ ଏବେ ଆଉ ଦେଖ ନାହିଁ ସ୍ୱପ୍ନ ଅତୀତର ତେଲକୁ ନିଶରେ ବୋଳି ନେଇ ବଖାଣନି ପାରିବାର ପଣ ଭଲ ହେବ ନାହିଁ କି ସମ୍ଭଳା ପଡ଼ିବ ନାହିଁ କିଛି ଶୁଣୁ ଶୁଣୁ ତାତିଯାଏ ଏବର ଜୀବନ ! !	0
ଆତ୍ମାର ବ୍ୟଥା ମା ’ ର ଯୋନିରୁ ଜନ୍ମିଥିବା ମଣିଷର ହାତ କେମିତି କେଜାଣି ଲମ୍ବିଯାଏ କରିବାକୁ ଖଣ୍ଡଖଣ୍ଡ ଭବିଷ୍ୟତ ମା ’ ର ସେଇ ଅଙ୍ଗକୁ… . ଖାଲି ସମାଜରେ ବଜାୟ ରଖିବାକୁ , ନିଜର ପ୍ରତ୍ତିପତ୍ତି , ଉଜୀବିତ୍ତ କରିବାକୁ ନିଜ କାମନାର ବହ୍ନି ଅକ୍ଷ୍ୟୁର୍ଣ୍ଣ ରଖିବାକୁ ତଥାକଥିତ ଗାରିମା ଦେଖାଇ ବାହାନା ଧର୍ମ ଓ ସମାଜ ନାମରେ…… ଧର୍ମଗୁରୁ , ବଡପଣ୍ଡା , ସଂସାର ରକ୍ଷକଙ୍କ ହୃଦୟ ନ ଛୁଇଁ , ନ ଦୋହଲାଇ ତାଙ୍କ ପାଷାଣ ମନକୁ… . ଆନ୍ଦୋଳିତ ନ କରି ଅନ୍ତର ଆତ୍ମାକୁ… । ମାଆର ସହିଷ୍ଣୁ ମନ ବିଦ୍ରୋହୀ ସାଜେ କୁନିଝିଅର ଅସହ୍ୟ ଯନ୍ତ୍ରଣା ଅଙ୍ଗବ୍ୟଥା , ନିଜ ମଧ୍ୟେ ଅନୁଭବ କରି ଶତାବ୍ଦୀ ଶତାବ୍ଦୀ ପ୍ରଥାରତାଲା ତା ମୁହଁରେ ବନ୍ଧା , ଲୁହଶିକ୍ତ ଆଖିତଳେ ଅନେକ ବେଦନା ମୁହଁ ଖୋଲିଗଲେ ଡାଇନୋସର କୃର ଫୁଙ୍କରେ ଉଡିଯିବ ତାହାରି ଅସ୍ତିତ୍ଵ । ଏ ନୀରବ ନିଆଁ ଝୁଲ , ଜାଳିବା ପୂର୍ବରୁ ସମଗ୍ର ପୃଥିବୀ , ଲିଭିଯିବ ଦବି ପରମ୍ପରା ତଳେ… . , ରାଜନୀତିର ପବନ ଦେବନି ଜଳିବାକୁବିଦ୍ରୋହର ଅଗ୍ନି– ପାଉଁଶକରିବାକୁଏ କୃର ବର୍ବରତା । ଦିଗବଳୟରେ ଦିଶୁଥିବା ମଶାଲ ଆଲୋକ , ହଟାଇ ପାରିବ ପ୍ରାୟ କୁସଂସ୍କାର ର ଏ ଘନ ଅନ୍ଧକାରକୁ । ଜଳୁଛି - ଅଶାର ସ୍ତମିତ ଶିଖାଟିଏ ମୋ ଭଳି ଅନେକଙ୍କ ଗହନ ହୃଦୟରେ ।	0
ତୁମେ ହିଁ କେବଳ ମା ତୁମେ ହିଁ କେବଳ ପାରିବ ଏ ଅନ୍ଧାର କୁ ଦୂର କରିଦେଇ ତୁମେହିଁ ପାରିବ , ବିଶ୍ଵ ବଦଳେଇ ମା ତୁମେ ହିଁ ପରିଚୟ ଦେଇପାର ପିତା ପରିଜନ ସମାଜ ଈଶ୍ୱର ଅଜଣା ଏ ଦୁନିଆରେ ତୁମେ ଆପଣାର । । ମା ତୁମେ ଚାହିଁଲେ ମାଂସ ପିଣ୍ଡୁଳା ସମ୍ପୂର୍ଣ ହେବ ଜନ୍ମ ନେବ ଶିଶୁ କନ୍ୟା , ସାଜିବ ଦୁହିତା ହୋଇପାରେ ସେ ଗାର୍ଗୀ , ଲୋପମୁଦ୍ରା , ଭ୍ୟାଲେଣ୍ଟିନା , କଳ୍ପନା ଗଗନ ସମ୍ଭୁତା । । ।	1
ଅଲୋଡା ( ୧ ) ସାରା ଜୀବନ ମୁଁ ଅନ୍ୟ ମାନଙ୍କ ଦ୍ୱାରା ବ୍ୟବହୃତ ହୋଇ ଫୋପଡା ହେଲି । ( ୨ ) ମିଚ୍ଛ ମାୟାରେ ପଡି , ଭାବ ପ୍ରବଣ ହୋଇ , ନିଜ ବିଦ୍ୟା , ବୁଦ୍ଧି , ଅର୍ଥ ସବୁର ଅପବ୍ୟବହାର କଲି । ( ୩ ) ସମସ୍ତେ ବିଭିନ୍ନ ସମୟରେ ମତେ ଭାବପ୍ରବଣ କରି , ବିଭିନ୍ନ ଉପାୟରେ ଠକି ଚାଲିଲେ , ମୁଁ କିନ୍ତୁ ଛଳନା କୁ ବୁଝି ପରିଲିନି । ( ୪ ) ଚାକିରୀ କ୍ଷେତ୍ରରେ ମୋ କାନ୍ଧରେ ବନ୍ଧୁକ ରଖି , ବିଭିନ୍ନ ଉପାୟରେ ମୋ ଉପରିସ୍ଥ , ମୋ ସମକକ୍ଷ ମାନେ ବନ୍ଧୁକ ଫୁଟାଇଲେ । ( ୫ ) ଚାକିରୀ ପରେ ଏବେ ମୁଁ ଦେଖୁଚି , ଏବେ ବି ବିଭିନ୍ନ ଲୋକ ବିଭିନ୍ନ ଉପାୟରେ ସାହାଯ୍ୟ ମାଗିବା ନାମରେ ନିଜେ ଉପକୃତ ହୋଇ ମୋର ଅନୁପଯୁକ୍ତ ବ୍ୟବହାର କରି , କାମ ସରିଗଲାପରେ ଫୋପାଡି ଚାଲିଛନ୍ତି । ( ୬ ) ତେବେ ଭାବୁଛି ମୁଁ ଏବେ ଏହା ପାଇଁ ଦାଇ କିଏ ? ମୁଁ ନିଜେ ! ମୁଁ କାହିଁକି ଘରୁ ଖାଇ ଘୋଡା ଆଗରେ ଡେଇଁ ପଡୁ ଥିଲି ? କଣ ମିଳିଲା ସେଥିରୁ ? ? ଘରେ ସ୍ତ୍ରୀ ପିଲାଙ୍କୁ ବେଖାତିର କରି ମୁଁ କାହିଁକି ପରର ନିର୍ଦ୍ଦେଶ ରେ ମାତିଥିଲି ? କଣ ଭାବି ନିଜର ଅମୁଲ୍ୟ ଶକ୍ତିର ଅପଚୟ କରୁଥିଲି ? ? ? ( ୭ ) ଏବେ ଜୀବନର ଶେଷ ବେଳକୁ ଏ ସତ୍ୟ କୁ ଉପଲବ୍ଧି କରିଲେ କିବା ଲାଭ ହେବ ? ( ୮ ) ଯାହାତ ହେବାର ହୋଇ ସାରିଲାଣି , ମୁଁ ଅନ୍ୟ ମାନଙ୍କ ଦ୍ୱାରା ବ୍ୟବହୃତ ହୋଇ ଏବେ ଫୋପଡା ହୋଇ ସାରିଲିଣି ।	0
କଳଙ୍କିନୀ କଳଙ୍କର ଟିକା ମଥାରେ ମୋହର କାହିଁକି ଲଗେଇ ଦେଲ ଦୁନିଆଁ ଆଖିରେ କଳଙ୍କିନୀ ମୋତେ କାହିଁକି ସଜେଇ ଦେଲ । କଳଙ୍କର ବୋଝ ବହୁଛି ସାଥିରେ କଳଙ୍କିନୀ ଗୋଟେ ହୋଇ ଦୁନିଆଁ କହୁଛି କଳଙ୍କିନୀ ବୋଲି ପାରୁନାହିଁ ଜମା ସହି । ଡେଇଁ ଯାଇଥଲି ଭଲ ପାଇବାର ମୁଁ ସେହି ଲକ୍ଷ୍ମଣ ଗାର ଜାଣିମୁଁ ନଥିଲି ତୁମେ ମୋତେ ଦେବ କଳଙ୍କର ଉପହାର । କଳଙ୍କିନୀ ମୁହିଁ ହୋଇଲି କେମିତି ପାରିବକି ତୁମେ କହି ତୁମେ ଚାଲୁଅଛ ମଥାକୁ ଟେକିକି ଗଲି ବାଟବଣା ହୋଇ । ତୁମରି ସାଥିରେ ସଂସାର ଗଢିବା ଥିଲାତ ମୋହର ଆଶା ଅଧାବାଟେ ମୋତେ ଛାଡି ଚାଲିଗଲ ଭାଙ୍ଗିଦେଇ ମୋ ଭରଷା । କାହା ପାଇଁ ମୁହିଁ ହେଲି କଳଙ୍କିନୀ ଦୁନିଆଁ ବୁଝିଲା ନାହିଁ ଆଜି ମୁଁ ଜାଣିଲି ସୀମା ଡେଇଁଗଲେ କେହି ନାହିଁ କାହା ପାଇଁ ।	0
ନାକ ନିଶ ହେଲା ବେକର ଫାଶ ବଡ଼ ହୋଇ ବାପ ନାଆଁ ରଖିବା ଚାକିରି ବଣିଜରୁ ଘର ପୋଷିବା ହାରିବାକୁ ନାହିଁ ଆମ୍ଭେ ଅନୁମତି ପୁଅ ଜନ୍ମ ଆମ୍ଭେ ଦେଇଛି ନିୟତି । ଦୁନିଆ ଦସ୍ତୁର ସଦା ପ୍ରଚଳିତ ଅନୁକମ୍ପା ନାହିଁ ଆମରି ସହିତ ସନ୍ଦେହ ଚକ୍ଷୁରେ ପରମାଦ ଗଣି ପରତେ ନଯିବେ ଆମ କଥା ଶୁଣି । ପୁଲିସିର ଠେଙ୍ଗା ଆଇନିର ଫନ୍ଦା ଆମ ଲାଗି ସିନା ତତ୍ପର ସଦା ପ୍ରଥମେ ପାହାର ତାପରେ ପଚାର କିସ ନାଆଁ ତୋର କେଉଁଠାରେ ଘର ? ସରକାର କଲେ ସାବତ ପୁଅ ଦରଖାସ୍ତ ଦେଲେ କହନ୍ତି ରହ ଟିକସ ହେଉ ଅବା ରେଳଭଡ଼ା ରିହାତି ମିଳିବ ହୋଇଲେ ବୁଢ଼ା । ଫୁଲର ଜୁଲମ କଣ୍ଟାର କ୍ଷତ ପ୍ରତିପକ୍ଷ ସାଧେ ଅନବରତ ଆଖିରେ ପଟି ଆଉ ମୁହଁରେ ତୁଣ୍ଡି ନଦେଲେ ଢୁକିବ ପୁଲିସି ଫାଣ୍ଡି । ଗାଧୋଇ ଗଲାଣି ଗେରସ୍ତଗିରି ଡାକିଲେଣି ଏବେ ନାଆଁକୁ ଧରି କଚେରୀ ଦୁଆରେ ଆମେ ଭିକାରୀ କଥା କଥାକରେ ଯାଏ ଚାକିରି । ବାହାସ୍ପୋଟ ମାରେ କିଆଁ ପୁରୁଷ ନାକ ନିଶ ହେଲା ବେକର ଫାଶ କର୍କଶ ମୂର୍ଚ୍ଛନା କାହିଁ ରଚିଲୁ ପ୍ରଭୁ ! ମରଦକୁ ସିନା ବଳଦ କଲୁ !	0
ହାପି ଭାଲେଣ୍ଟାଇନ୍ ଡେ ଫେବ୍ରୁୟାରୀ ଚଉଦ ତାରିଖ ପ୍ରେମିଯୁଗଳଙ୍କ ପାଇଁ ବହୁ ପ୍ରତିକ୍ଷିତ ଦିନଟିଏ ଗାଉଁଲି ଭେଣ୍ଡିଆ ନଖିଆର ଭାଲେଣ୍ଟାଇନ୍ ଫୁଲ ଡ଼ଉଲ ଡ଼ାଉଲ ଚେହେରାକୁ ଚମ୍ପାଗୋରା ରଙ୍ଗ ପୁନେଇ ଜହ୍ନ ପରି ମୁହଁ ମଝିରେ ଶୁଆଥଣ୍ଟିଆ ନାକ ଅଣ୍ଟା ତଳକୁ ଲମ୍ବିଛି କଳାନାଗପରି ଗୋଛାଏ ଚୁଟି ନଖିଆର ଆଖିକୁ ମାସେହେବ ନିଦନାହିଁ ନିର୍ବନ୍ଧ ସରିଲା ବେଳକୁ ଜେଜ ମା ’ ମଲା ଧନ୍ୟବାଦ ରିଲାୟନ୍ସ ଜିଓ ସିମ୍ ସ୍କିମ୍ ବଞ୍ଚିଗଲା ନଖିଆ , ଫୁଲ ତ ଖାଲି ମିଶ୍ କଲ୍ ଦଉଚି ଦିନକୁ ତିନି ଚାରିଘଣ୍ଟା କଥା ନହେଲେ ନଚଳେ ଏଇଟା ଜିବନର ସବୁଠୁ ବଡ଼ ଭାଲେଣ୍ଟାଇନ୍ ଡ଼େ ଆସନ୍ତା କୁ ତ ସ୍ୱାମୀ ସ୍ତ୍ରୀ – ସେ ’ ବେଳେ କି ମଜ୍ଜା ? ଅବିହାଡ଼ି ବେଳର କଥା କୁଆଡ଼ୁ ଆସିବ ? ମାସେହେଲା ପାହାନ୍ତାରେ ଘୋସୁଛି ନଖିଆ ଆଇ . ଲଭ୍ . ୟୁ – କହିବ ଫୁଲକୁ ସେଦିନ ପ୍ରଥମ ଥର ପାଇଁ ସାହସ ବାନ୍ଧିଛି ଅତର ଢ଼ଳା ଗୋଲାପ ଖୋସିବ ଗଭାରେ ପୁଲିସିଆ କକାଟାକୁ ଟିକେ ଡ଼ର ପଛ ଅଗଣାରେ ଖୁଡ଼ି ଜଗିଛି ବାଡ଼ି ପକାଇ ପ୍ୟାର କରନା ତୋ ଡ଼ରନା କ୍ୟା ଭାଇ ? ନଖିଆ ଫୁଲ୍ ଯୋସ୍ ରେ ଅନେଇଚି ଦିନଟାକୁ ଦିନ ଦଶଟା ଉପରେ – କକା ଡ଼୍ୟୁଟି ଯାଉନି ଦାଣ୍ଡ ବାରଣ୍ଡା ବାଟଘର କକାର ରାଜୁତି ଗୁପ୍ତଚର ପାଞ୍ଚଥର ନିରାଶ କରି ଖବର ଦେଲା ପଛ ଅଗଣା ନିରାପଦ , ଖୁଡ଼ି ଗାଧୁଆ ଘରେ ଫୁଲ ବି ପ୍ରସ୍ତୁତ ଅଛି ପଛପଟ ଝରକା ଖୋଲି କଣ୍ଟାବାଡ଼ ଡ଼େଇଁ ନଖିଆ ପହଞ୍ଚିଗଲା ଥରଥର ହାତରେ ଫୁଲକୁ ଫୁଲ ଦେଇ ଦୌଡ଼ିଲା ଛାନିଆଁରେ ଆଇ . ଲଭ୍ . ୟୁ – ଭୁଲିଗଲା ବାଡ଼ ଡ଼େଉଁ ଡ଼େଉଁ ପଛକୁ ଫୁଲର ଆଖିକୁ ଚାହିଁ ନରମ ଗଳାରେ କହିଲା - ହାପି ଭାଲେଣ୍ଟାଇନ୍ ଡ଼େ	1
ନେତାଙ୍କ ପାରଦର୍ଶୀତା ଓଡ଼ିଶା ରାଇଜ ନାଁ ଦୁଲୁକୁଚି ଦୁଷ୍କର୍ମ ଘଟଣା ଘଟି ପୁଲିସ୍‌ବାଲାଙ୍କୁ ଫରକ ପଡ଼ୁନି ଫିଟୁନି ନେତାଙ୍କ ପାଟି କିଏ ପୋତିଦିଏ ତୋଷାମଦ କରି କିଏ କରେ ଗାଳିବର୍ଷା ପଞ୍ଚାୟତ ଇଲେକ୍ସନଟି କହିବ ପ୍ରକୃତ ଓଡ଼ିଶା ଦଶା ମାଲକାନାଗିରିରୁ ଗୁମୁଡ଼ୁମାହକୁ ନଗଡ଼ା ଦେଇକି ଗଲେ ଚିଟ୍‌ଫଣ୍ଡ ଠକାମି ଦାନମାଝୀ କଥା ବିରୋଧି ବହୁ ଗାଇଲେ ଭାଗଚାଷୀ ଆଉ ଶିଶୁଚେଙ୍ଖ ମୃତ୍ୟୁ ରେକଡ଼ ଭାଙ୍ଗିଛି କେତେ ଶୀଳାନ୍ୟାସ ଖାଲି ମାର୍ବଲ ଫଳକ ଝୁଲୁଛି ଯାହାକୁ ଯେତେ ରୋଜ୍ ଭ୍ୟାଲିର ନାଲିଆ ରଙ୍ଗକୁ ସୁଦିପ ତାପସ ବୋଳି କଲିକତା ଛାଡ଼ି ସିବିଆଇ ଘରେ ହେଉଛନ୍ତି କୋଳାକୋଳି ମମତା ଦିଦିର ମଥାଟା ଘୁରୁଛି ମୋଦିକି ଦେଉଛି ଦୋଷ କିଏ ପଚାରୁଛି ଗରିବ ମରିଲେ ବିଶ୍ୱାସରେ ପିଇ ବିଷ ? ଲୋଧା ଛାଟ ବସି ବୃଦ୍ଧ ଜରଦ୍‌ଗବ ହେଉଛନ୍ତି ଛଟପଟ ନିଜସ୍ୱାର୍ଥ ଆଗେ ପଛେ ରାଜ୍ୟଖେଳ ସରିଲା ପ୍ରାଚିନ ନାଟ ପଞ୍ଚାୟତ ଇଲେକ୍ସନ ବେଳେ ଭୁଲି ମଦ ମାଂସ ପ୍ରହସନ ସଠିକ ଲୋକଙ୍କୁ ଭୋଓଟ ଦେଇକି ରଖ ଗଣତନ୍ତ୍ର ମାନ ନିଜର ମନକୁ ନିଜେ ପଚାରିକି ବାଛ ତୁମ ଯୋଗ୍ୟ ନେତା ନୈତିକତା ସହ ପ୍ରଥମେ ପରଖ ନେତାଙ୍କ ପାରଦର୍ଶୀତା	0
ମୋ ହୃଦୟ ଆଇନାରେ … ଶୀତ ସକାଳର କୁହୁଡି ମେଳାରେ ଦେଖା ହେଇଥିଲ ଦିନେ ତୁମେ ପ୍ରଥମ ଦେଖାରେ କରି ଆପଣାର ସବୁଦିନ ରହିଗଲ ମୋ ହୃଦୟ ଆଇନାରେ . . . ହାଥ ଧରି ଯିଏ ଚାଲୁଥିଲା ବାଟ ଭୃକ୍ଷେପ ନକରି ଆଉ କାହାକୁ କେଉଁ କାମିନୀର ସ୍ପର୍ଶ ପାଇଁ ଆଜି ଭାଙ୍ଗି ଦେଲ ମୋର ଏଇ ହୃଦୟ ଆଇନାକୁ… ମୋ ସ୍ଵପ୍ନର ମହଲ ଭାଙ୍ଗି ଦେଲ ତୁମେ ପ୍ରତାରଣା ପବନରେ କେଉଁ କାମିନୀର ମଧୁ ମୂର୍ଚ୍ଛନା ରେ ଲିଭାଇଲ ଆଶା ମୋ ହୃଦୟ ଆଇନାରେ … ତୁମୋ ପାଇଁ ନୀତି ଦେଖୁଥିଲି ସ୍ଵପ୍ନ ସାଜିଲ ତୁମେ ଆଜି ସ୍ୱାର୍ଥପର ମୋ ପ୍ରେମକୁ ଆଜି ମିଛ ଆଖ୍ୟା ଦେଇ ଚାଲିଗଲ ବହୁଦୂର … ତୁମୋ ପାଇଁ ମୁଁ ଯେ ଖେଳନାଟେ ଥିଲି ଖେଳିଚାଲିଗଲ ତୁମେ ସେଦିନର ସ୍ମୃତି ସବୁ ସାଇତି ରଖିଛି ମୋ ହୃଦୟ ଆଇନାରେ …	1
ମକର ସଂକ୍ରାନ୍ତି ଦେବ ଦିବାକର ହୋଇଲେ ବକର ଆସିଲା ଯେବେ ମକର ଆସିବ ବସନ୍ତ ଛାଡିଲାଣି ଶୀତ କମିବ ହେମ କାକର । ଫସଲ ଅମଳ କରି ଚାଷୀକୁଳ ଘେନିବାକୁ ଦେବାଶିଷ ମକର ଚାଉଳ ସାଥେ ଫଳମୂଳ ଅର୍ପଣ କରି ବିଶେଷ । ପଞ୍ଜାବେ ଲୋହରି ବିହୁ ଆସାମରେ ପୋଙ୍ଗଲ୍ ମଙ୍ଗଳ ଦକ୍ଷିଣେ ପରବ ମକର ଊଡ୍ର ପ୍ରଦେଶର ପାଳି କୋଣେ ଅନୁକୋଣେ । ଗମନ୍ତି ମକର କ୍ରାନ୍ତିକୁ ଭାସ୍କର ତେଜିଣ ଦକ୍ଷିଣ ଗତି ଦିନ ବଡ ହେଲା ସୁଯୋଗ ବଢିଲା କରମେ ରଖିବା ମତି । ପଙ୍କଜିନୀ ସତୀ ପତିଙ୍କ ଦୁର୍ଗତି ମୁକତି ମାନସେ ତପ ହୋଇଲା ସଫଳ ହରଷେ ପଙ୍କିଳ ଭୂମିରୁ ହେଲାଣି ଜାତ । ଦକ୍ଷିଣା ପବନ ବହେ ଛନଛନ ଗୁଡି ଉଡାଇବା ବେଳ ଉଡଇ ଉଚ୍ଚରେ ସୁତ୍ର ସଂଯୋଗରେ ନଛାଡଇ ତା ’ ର ମୂଳ । ଘର ପରିବାର ସାଥୀ ପରିଜନ ଠାରୁ ଗଲେ ଯେତେ ଦୂର ନଭୁଲିବା ତାଙ୍କୁ ଉଠିଲେ ଉଚ୍ଚକୁ ଭାରତର ଏ ସଂସ୍କାର ।	1
ସର୍ବଂସହା ଉତପ୍ତ ସୂର୍ଯ୍ୟଙ୍କ ଅଂଶ ମହାକାଶେ ହୋଇ ଭାସମାନ ଧୀରେ ଧୀରେ ହୋଇଲ ଶୀତଳ ଗର୍ଭେ ଧରି ତପ୍ତ ଲାଭାମାନ । ସପତ ସାଗର ସାଥେ ନଦ ନଦୀ ସ୍ଥାବର ଜଙ୍ଗମ କାହିଁ ଶୁଷ୍କ ମରୁଭୂମି କାହିଁ ସବୁଜିମା ବନାନୀ ଦୁର୍ଗମ । କୋଟି ଜୀବଜନ୍ତୁ ପାଇଁ ଖଂଜିଅଛ ଫଳଫୁଲ ଶଷ୍ୟ ଅସୁମାର ଶ୍ରେଷ୍ଠ ଜୀବ ମନୁପୁତ୍ର ତହିଁ କରେ ତା ’ ର ସାମ୍ରାଜ୍ୟ ବିସ୍ତାର । ପାହାଡକୁ ଭାଂଗି ଗୁଣ୍ଡ କରେ ଅଟ୍ଟାଳିକା ଗଢେ ନାନାମତେ କଂକ୍ରିଟ୍ ଜଂଗଲ ଗଢେ କାରଖାନା ଭାରି ଶିଳ୍ପ କେତେ । ହିଂସ୍ର ଜନ୍ତୁ ଭୟେ ଦିନେ ଯିଏ ଗଢିଥିଲା ନିଜର ବସତି ହାତେ ଦେଖି ମାରଣାସ୍ତ୍ର ତା ’ ର ପଶୁ ପକ୍ଷୀ ଭୟେ ଲୁଚୁଛନ୍ତି । ଲୁଚିବାକୁ ଥାନ ମିଳେ ନାହିଁ ଜଙ୍ଗଲକୁ କାଟି କରେ ପଦା ଧରଣୀର ଶ୍ରେଷ୍ଠ ଜୀବ ନଭ ଜଳ ସ୍ଥଳେ ରାଜୁତି ସର୍ବଦା । ଅଛି ତା ’ ର ବାଚାଶକ୍ତି ମେଧା ବିବେକ ବିଚାର ସୁମରଣା ବିଦ୍ୟାବୁଦ୍ଧି ଉପଯୋଗ କରି ଧାରା କରେ ସରା ଭାବେ ଗଣା । ଧରିତ୍ରୀ ଗୋ ସର୍ବଂସହା ବୋଲି ସହିବ ତା ’ କେତେ ଅତ୍ୟାଚାର ପ୍ରଦୁଷିତ କରଇ ସୃଷ୍ଟିକୁ ଭାଂଗି ଗଢି କରେ ଛାରଖାର । ମହାବାତ୍ୟା ସୁନାମି କ୍ୟାଟ୍ରିନା ଫାଇଲିନ୍ ପୁଣି ଭୂସ୍ଖଳନ ଚେତାବନୀ ଚେତା ନଫେରାଏ ସତେ ଅବା ଜିତିଛି ମରଣ । ଉଗ୍ରମୂର୍ତି ଧରି ଆବିର୍ଭାବ ହୁଅ ମାତ ପ୍ରଳୟ ବରଣା ମହିଷାର ନିଧନ ପାଇଁକି ଆଉଥରେ ହୁଅ ବିବସନା । ନୂତନ ସୃଷ୍ଟିର ଶଂଖନାଦ କର ମାତ ଏ ସୃଷ୍ଟିକୁ ନାଶି ହସିଉଠୁ ସୁଂଦର ଏ ଧରା ଆଉଥରେ କୁସୁମ ପରଷି ।	0
ସରସ୍ୱତୀ ପୂଜା ବୀଣାପାଣି ସରସ୍ୱତୀ ସାରଦା ବ୍ରହ୍ମ ଦୁହିତା ମହାମାୟୀ ବାକ୍ୟଦେବୀ ରୂପେ ହୋଇଲେ ପୂଜିତା । ସାରଳା ବିମଳା ଅବା ମଙ୍ଗଳା ବିଶ୍ଵ ବନ୍ଦିତା ଜଗଦ୍ଧାତ୍ରୀ ମହାକାଳୀ ପାର୍ବତୀ ଗାୟତ୍ରୀ ଗୀତା । ଶୁଭ୍ର ବସନା ବରଦା ହଂସ ବାହନେ ଅର୍ଚ୍ଚିତା ଅଜ୍ଞାନ ଅନ୍ଧକାରରେ ଜଗାଅ ଜ୍ଞାନ ଶୁଭ୍ରତା । ବସନ୍ତ ପଂଚମୀ ଆଣେ ଆଗମନୀ ବାରତା ଋତୁରାଜ ବସନ୍ତର ଆବାହନୀ ହେ ମାତା । ପବିତ୍ର ଏ ଶୁଭ ଦିନ ବ୍ରତ ଗୃହ ପ୍ରତିଷ୍ଠା ଶୁଭାରମ୍ଭ ଅନୁକୂଳ ଯଜ୍ଞ ତୁଷ୍ଟି ଦେବତା । ଯା ଦେବୀ ସର୍ବଭୂତେଷୁ ଶକ୍ତି ରୂପେଣ ସଂସ୍ଥିତା ସବଂଶେ ହତ ରାବଣ ହରିଲା ଯେଣୁ ସେ ସୀତା । ନାରୀ ଯହିଁ ପୂଜାପାଏ ରମନ୍ତି ତହିଁ ଦେବତା ସରସ୍ୱତୀ ପୁଜାର ଏ ମହତ୍ୱପୂର୍ଣ୍ଣ ବାରତା ।	1
ପ୍ରଭାତ ଗୀତି ପୂରୁବ ଆକାଶେ ସୁନେଲି କିରଣ ସକାଳ ସୂରୁଯ ଢାଳେ , କି ସୁନ୍ଦର ଦିଶେ ସକାଳ ଖରା ଲୁଚି ଛପି ଗଛ ଡାଳେ । ପ୍ରଭୂଙ୍କ ମହିମା ପ୍ରକୃତି ଆଶୀଷ ଆଲୁଅ ହୋଇକି ବହେ , ମଣିଷ ଆମେ ତା ସାଇତି ରଖିବା ଏ କଥା ଆମକୁ କହେ । । ସକାଳ ହୋଇଲା ସୂରୁଯ ଢାଳଇ ସୁନେଲି ଆଲୁଅ ଧାରା , ହସେ ଏ ସଂସାର ହସେ ଜନପଥ ହସର ଜୁଆରେ ଭରା । ଏହି ହସେ ସାରା , ଜଗତ ଟା ’ ବନ୍ଧା ଜଗତନାଥଙ୍କ , ଏହା ହିଁ ବାରତା ପରା ! !	1
ସକାଳ ଜିଜ୍ଞାସା ପୂର୍ବ ଦିଗ୍‌ବଳୟେ ଦେଖ ମା ’ , ଉଠେ ନାଲି ସୁରୁଜ ତା ’ ଶେଯରେ କିଏ ବୁଣିଛି , ନାଲି ନେଳି ମୁରୁଜ କାଲି ସଞ୍ଜରୁ ସେ ଏ ଯାଏଁ , ଅବା ଥିଲା ସେ କାହିଁ ଅନ୍ଧାର ରାତିରେ କେଉଁଠି , ଅବା ରହିଲା ଯାଇ ସକାଳ ହେବାରୁ ମୋ ପରି , ସେ କି ଛାଡ଼ିଲା ଶେଯ । ଅବା ଆବିର୍ଭାବ ତାହାର , ଡାକି ଆଣେ ସକାଳ । କେଉଁଦିନୁ ହୁଏ ଉଦୟ , ଅସ୍ତ କିମ୍ପାଇଁ ଯାଏ ଠାଆକରେ ସ୍ଥିର ନ ରହି , ପୂର୍ବୁ ପଶ୍ଚିମେ ଧାଏଁ । ତା ’ ସାଥେ ଧାଇଁବା ପାଇଁକି , ମନ ବଳେ ମୋ ନିତି ରକେଟ୍ ଗୋଟିଏ ଦିଅ ମା ’ , ଯିବି ତାହାର କତି । କଅଁଳ କିରଣ ସାଥୀକୁ , ସୁଶୀତଳ ପବନ ସଅଳ ପ୍ରାନ୍ତର ଭ୍ରମଣେ , ଉଲ୍ଲସଇ ମୋ ମନ । କୁଆ କୁମ୍ଭାଟୁଆ କୋଇଲି ଆଦି ଯେତେ ବିହଙ୍ଗ ଉଠିଲେଣି ତାଙ୍କ ଶେଯରୁ ଶୁଣ କାକଳୀ ରଙ୍ଗ ନିତ୍ୟକର୍ମ ସାରି ଏ ବେଳେ ପଢ଼ି ବସିବି ପାଠ ପଢ଼ା ସାରି ସିନା ଖାଇବି ଯେଣୁ ହେବି କର୍ମଠ ଆଜି ସିନା ସାନ ପିଲା ମୁଁ କାଲି ହୋଇବି ବଡ଼ ମାନବିକ ଗୁଣେ ଲଭିବି ସଭିଁଙ୍କର ଆଦର ।	1
ଜହ୍ନ ଜହ୍ନ ପୁନେଇଁର ଅତି ସେ ନିଜର ଜୋଛନାରେ ସିଏ ଭରା । ଇଚ୍ଛା ହୁଏ ସାରା ରାତି ସରିଯାଉ ଚାହିଁ ଚାହିଁ ତାକୁ ପରା । । ଜହ୍ନ ସାଙ୍ଗେ ଅଛି କେତେ ମିଠା ସ୍ମୃତି କେତେ ଯେ ଅଭୁଲା କାହାଣୀ ପିଲାଦିନର ସେ କୁଆଁର ପୁନେଇଁ ହେବନି ତ କେବେ ବାହୁନି । । ଆଜି ବି ସେ ଜହ୍ନ ମନେ ଭରିଦିଏ କେତେ ମିଠାମିଠା ଅନୁଭୂତି ବିନା ବୈଶାଖରେ ସେଇ ଜହ୍ନ ପୁଣି ଭରି ଦେଇପାରେ ଦେହେ ତାତି । । ଜହ୍ନ ହେଇପାରେ କାହା ପାଇଁ ପ୍ରେମ କାହାର ତ ପ୍ରିୟତମା କିଏ ତାକୁ କହେ ଫୁଲେଇ ଲାଜେଇ ଲାଜ ସେ କରେନି ଜମା । ।	1
ଜୀବନ ସମ୍ପର୍କରେ ତିନୋଟି କବିତା କରିବିନି ପ୍ରତିବାଦ ହେ ପ୍ରିୟଜୀବନ ! ହେ ମୋର ପୃଥିବୀ ! ! ଯାହା ବି ଦେଇଚ ମୋତେ ସେତିକିରେ ମୁଁ ଯେ ଚିର ଅଭିଭୂତ କେମିତି ଭୁଲି ବି ସତେ । ନାହିଁ ମୋର ଅବସାଦ ସରଗର ସୁଖ ପାଇଲିନି ବୋଲି କରିବିନି ପ୍ରତିବାଦ । । ପଚାରେ ନିଜକୁ ନିଜେ ମୋ ଆଖି ନଈରେ ବନ୍ୟା ଆସିଲେ ଧୈର୍ଯ୍ୟର ସେତୁ ଭାଜେ ମୋ ମନ ଗଗନେ ଜହ୍ନ ଉଇଁଲେ ବିରସ - କାଳିମା ହଜେ ! ଅନ୍ତରେ ଯାହା ଖୋଜେ , ସବୁ ମିଳିବା କି ସମ୍ଭବ ସତେ ପଚାରେ ନିଜକୁ ନିଜେ । । ସାନ୍ତ୍ୱନା ମୋର ଦୁର୍ଭାଗ୍ୟ ମୋର ପଛରେ ଗୋଡ଼ାଏ ଆଉ ମୋ ପଛରେ ନାହାନ୍ତି କେହି ସାନ୍ତ୍ୱନା ମୋର ପଛରେ ତା ’ ହେଲେ ଜଣେ ହେଲେ କିଏ . . . ଅଛି ତ ରହି ।	1
କଳାଟଙ୍କା କିଛି ଲୋକେ ଏବେ ପଚାରି ବୁଝନ୍ତି କଳାଟଙ୍କା କେମିତିକା ? ବୁଝାଇ କୁହନ୍ତି କିଛି ଲୋକେ ତାଙ୍କୁ ତୁ ’ ତ ମୁରୁଖ ବୋକା କୋଟ କଚେରି ଯାଇଛୁ ତୁ କେବେ ଜମି ଜୁମା କିଣିବାକୁ ବିନା ଟଙ୍କାରେ ଫାଇଲ ଚାଲେନି କଳା କହନ୍ତି ତାହାକୁ ସହର ବଜାରେ ଘର ବା ଫ୍ଲାଟ୍ ମୂଲ୍ୟ ଯଦି ଲକ୍ଷ ଟଙ୍କା ମାଲିକ ମାଗିବ ପଚାଶ ନଗଦ ବାକିଟା ଚେଏକ୍ ପକା ଜନମ ମରଣ ଜାତିର ପ୍ରମାଣପତ୍ର ପାଇଁ ଯାହା ଦେଲୁ ବିନା ରସିଦ ରେ ଯାହା ସବୁଟଙ୍କା ହାକିମ ପିଛା ସାରିଲୁ ଲାଞ୍ଚ , ହାତଗୁଞା , ପାନଖିଆ ଖର୍ଚ୍ଚ , ଟେବୁଲ ତଳ ବେପାର ଚିକିତ୍ସାଳୟ ଠୁ ବିଦ୍ୟାଳୟ ଯାଏ ସବୁଠି ହାଜିର ତାର ଯନ୍ତ୍ରୀ ଠିକାଦାର କଳା କାରବାର ନ କହିଲେ ହେବ ଭଲ ନେତା ମନ୍ତ୍ରୀଙ୍କର କଥା ନବୁଝିଲେ ବଦଳି ହୋଇକି ମଲ ପୋଲିସ ଚାକିରି ଇଲିସ ପାଇଁକି ଅଛି ପୁରୁଣା ପ୍ରବାଦ ଭିଜିଲାନ୍ସ ଏବେ ସିବିଆଇ ଟପି ଏକସାଇଜ ବିକେ ମଦ କଳା ପଙ୍କରୁ ପଦୁଅଁ ନାଡ଼ଟି ଦୋହଲେ ପାଣି ଉପରେ ଫୁଲ ପାଖୁଡ଼ାରେ ବସି ଚାହୁଁଛନ୍ତି ପଙ୍କକୁ ଧଳା ରଙ୍ଗରେ ଅସମ୍ଭବ ଯାହା କଣ୍ଟକିତ ପଥ ତଥାପି ଉଦ୍ଯୋଗ ଜାରି ବିଶ୍ୱନିୟନ୍ତା ନ ’ ଚାହିଁଲେ କେବେ ସତ୍ୟ କି ଆସିଛି ଫେରି ? ଏତେଦିନ ପରେ ଯୋଦ୍ଧା କିଏ ଜଣେ ଯାଉଛି ଆଗକୁ ମାଡ଼ି ଚକ୍ର ବ୍ୟୁହ ରଚି ଘେରି ସାରିଲେଣି କୌରବ ମାନଙ୍କ ପରି ନୀରବ ରହିଲେ ଅଭିମନ୍ୟୁ ପରି ଯୋଦ୍ଧାର ହେବ ମରଣ କଳାଟଙ୍କିଆଙ୍କ ଭାଷଣକୁ ବୁଝ ପରଖ ମୂଳ କାରଣ ସର୍ବଜନ ହିତ ଜଡ଼ିତ ଏଥିରେ ମନରେ ନ ରଖ ଶଙ୍କା ସର୍ବୋପରି ରହୁ ଭାରତର ସ୍ୱାର୍ଥ ଲୋପହେଉ କଳାଟଙ୍କା	0
ଚିଠି ଗୋଟିଏ ଚିଠିରେ କୋଟିଏଜୀବନ ବଞ୍ଚେ ଅବା ଯାଏମରି ଚିଠି ଦିଏ ମୃତ୍ୟୁ ଚିଠି ଦିଏ ପ୍ରାଣ ଚିଠି ବି ଦିଏ ସୁଧାରି ଚାଇନା ପାକିସ୍ତାନ ଗୋଟିଏ ମୁଣାରୁ ଲେଖି ଚାଲିଛନ୍ତି ଚିଠି ଭାରତ ବିରୁଦ୍ଧ ଷଡ଼ ଯନ୍ତ୍ର ଖାଲି ବିଶ୍ୱ ଯୁଦ୍ଧ ଡ଼ାକି ଡ଼ାକି ପରମାଣୁ ବୋମା ଦୌଡ଼ରେ କେବଳ ମାନବବାଦିର କ୍ଷତି ଏଭଳି କର୍ମରେ ବେନିଜନେ ପୀଡ଼ା ପ୍ରମେୟ ଚାଣକ୍ୟନିତି ପି . ଏ . ସାଙ୍ଗମାଙ୍କ ଏକମାତ୍ର ଚିଠି କଲା ତାଙ୍କୁ ବାଚଷ୍ପତି ଅବଦୁଲ୍ କଲାମ୍ ଆଜାଦ କୁହନ୍ତି ଚିଠି ଯୋଗୁଁ ରାଷ୍ଟ୍ରପତି ପ୍ରଥମ ପ୍ରେମର ସନ୍ଦେସ ବାହକ ଚିଠି ଦିଆ ନିଆ ଲାଜ ମନ କଥା ସବୁ କହି ହୁଏ ନାହିଁ ଚିଠି ଲେଖିଲେ ସହଜ ନେତାଙ୍କ କର୍ତବ୍ୟ ଚିଠି ଲେଖିଦେଲେ ସରିଲା ତାଙ୍କର କାମ ମହାନଦୀ ଶୁଖୁ , ଗାଁଗଣ୍ଡା ବୁଡ଼ୁ , ଯା ’ ହେଉ ପୋଲାଭରମ ଡ଼ାକବାଲା ଯେବେ ଫୌଜି ପୁଅର ବୁଢ଼ି ମା ’ କୁ ଦିଏ ଚିଠି ଚୁମା ଟିଏ ଦେଇ ଏକା ନିଶ୍ୱାସକେ ପଢ଼େ ଛଳ ଛଳ ଆଖି ଧୁନ୍ଦୁଲାଅକ୍ଷର ସାହାଯ୍ୟରେ ଆଙ୍କେ ସୈନିକପୁଅ ଚେହେରା ପୁଅ କଥା ଭାଳି ଚିଠକୁ ବୁକୁରେ ଚାପି ହୁଏ ଆତ୍ମହରା ଚିଠିରୁ ଝଗଡ଼ା ଚିଠିରେ ନଗଡ଼ା ଚିଠିରେ ଚାଲେ ଏ ’ ସୃଷ୍ଟି ଚିଠି ବିନା କିବା ସଂସାର ସମ୍ଭବ ଚିଠିର ମହତ୍ୱ କୋଟି	0
ଚିରସ୍ଥାୟୀ ପଦବୀ ନୂଆ ବରଷରେମନଟା ଉଦାସ ଅଚଳ ନୋଓଟ ବିଡ଼ା ଭୋଜି ଭାତ ଖାଦ୍ୟମାଛ , ମାଂସ ସବୁ ଲାଗୁଛି ଖାରିଆ ଖଡ଼ା ଭିଡ଼ିଓ ସିଡ଼ିରେନାକଟି ଛୋଟିଆ ପେଟଟି ଦିଶୁଛି ବଡ଼ ରଙ୍ଗ ଢ଼ାଞ୍ଚା ସ୍ୱରମିଶି ଯାଏ ବୋଲି ବିରୋଧି ଦେଖାନ୍ତି ତୋଡ଼ ମୁଖିଆ ମୁହଁରେତୁଣ୍ଡି ବାନ୍ଧି ଦେଇ ଦେଖଇ ସବୁରି ନାଟ କେଉଁ ଆଡ଼ୁ ପାଣିକୁଆଡ଼େ ବୋହୁଛି କିଏ ମାରୁଛି କୁହାଟ ପୁଲିସ୍ କହୁଛିତଦନ୍ତ ଚାଲିଛି ଜନତା ଟିକେ ସମ୍ଭାଳ ଅଳପ ଦିନରେଖିରୁ ନିର କାଢ଼ି ବତାଇବୁ ଫଳା ଫଳ ଚାପ ମୋଟେ ନାହିଁଆମରି ଉପରେ ନିରପେକ୍ଷ ତଦାରଖ ପ୍ରକୃତ ସତ୍ୟକୁପଦାକୁ ଆଣିବୁ ଏଥର ଭରସା ରଖ ସଧାରଣ ଲୋକସନ୍ଦେହ କରୁଛି ନେତାଟି ପ୍ରଭାବଶାଳୀ ସାରୁ ଖୋଳୁ ଖୋଳୁଶାଳଗ୍ରାମ ମିଳେ ପଡ଼ିବେ ଲାଗୁଛି ବଳୀ ଇସୁଲେସ ହୋଇବିଜେପି କଂଗ୍ରେସ ଧରିଛନ୍ତି ମୁଣ୍ଡ ଗୋଡ଼ ନିଜ ଦଳ ଶତ୍ରୁଜଗି ବସିଛନ୍ତି ଦାନ୍ତ କରି କଡ଼ ମଡ଼ ମୁଖିଆର କଥାଜଣା ପଡ଼ୁନାହିଁ ମାରି ଦେଇ ପାରେ ନାତ ଇସ୍ତଫା ମାଗିଲେଅନ୍ଧାର ଦିଶିବ ନାଆରୁ ହଜିବ କାତ ଅସଲି ନକଲିଡ଼ିଓ ସିଡ଼ିରୁ ବିପତି ଆସେ ଘନେଇ ମୁଖିଆଙ୍କ ପ୍ରିୟବୋଲି ଭାବିଥିଲି ପଦବୀ ଟି ଚିରସ୍ଥାୟୀ	0
ମନମୋର ମନମୋର କୁନି ମନ ମୋର ଜାଣେ ଅସୁମାରି ଆଶା ଅଛି ତୋର ଟିକେ ଥୟ ଧର । । ମନମୋର ଯିବା ଆମେ ସେ ଆଲୋକର ଦେଶେ ଜନ୍ମ ଦାତ୍ରୀ ମୋ ମା ର ପାଶେ ଟିକେ ଥୟଧର । । ମନମୋର ଆକାଶେ ଉଡିବା , ଫୁଲରେ ଝୁଲିବା ନୂଆକରି ଆମେ କାହାଣୀ ଲେଖିବା ଟିକେ ଥୟଧର । । ମନମୋର କହିବାରେ ଯାଇ ମା କୁ ବୁଝାଇ କନ୍ୟା ଭ୍ରୁଣ ଟିକୁ ବଞ୍ଚାଇବା ପାଇଁ ଟିକେ ଥୟଧର । । ମନମୋର ତୋ ଆଶା ସକଳ , କରିବା ସଫଳ ଦୁଖୀ ମାର କଷଣ , ଫେଡିବା ତୁ ଜାଣ ଟିକେ ଥୟଧର । ।	1
ଜୀବନ ଗଣିତ ମନ ଆଉ ହୃଦୟର ଖଡ଼ିରେ ଭାଗ୍ୟକୁ କଳାପଟା କରି କଷି ଚାଲିଛି ମୁଁ ! ମୋ ଜୀବନର ଯେତେସବୁ ଜଟିଳ ଗଣିତ , ପାଇବାକୁ ଦୁଃଖ , ଦୁର୍ଦ୍ଦଶା ଆଉ ଯନ୍ତ୍ରଣାର ସଠିକ୍ ଉତ୍ତର ! କିନ୍ତୁ କାହିଁ ମିଳିଲା ନାହିଁ ତ ଏ ଯାଏଁ ଜୀବନର ପ୍ରକୃଷ୍ଟ ସଂଜ୍ଞା ! ଜୀଇଁବାର ବୁନିଆଦିପରେ ପାଇବା ନ ପାଇବାର ମହୁଲି ନିଶାରେ ଉବୁଟୁବୁ ହୋଇ ଜୀବନର ଅଙ୍କ କଷୁ କଷୁ ଦିସ୍ତା ଦିସ୍ତା କେତେ ଯେ କାଗଜ ସରିଛି , କେତେ କାଳିକୁ ଯେ କଲମ ପିଇଛି . . . କିଏ ବା ଏ କଥା ଜାଣିଛି ? ଜୀବନର ଐକିକ ଧାରାରେ ବାଟ ଚାଲୁ ଚାଲୁ , ମିଶାଇଥିଲି ମୁଁ , ସ୍ୱପ୍ନକୁ ପାଇବାର ଦୁର୍ବାର ଆଶାରେ ! ! ଫେଡ଼ିଥିଲି ବିଶ୍ୱାସକୁ ସମୟର ମିଶ୍ର ଭଗ୍ନାଂଶରୁ ଆଉ ମନକୁ ! ବିବେକରୁ , ସୁଖକୁ ଦୁଃଖରୁ ! ପୁଣି ଗୁଣିଥିଲି ଜୀବନକୁ ଯନ୍ତ୍ରଣାର ପ୍ରତିଟି ଦଶମିକ ସଂଖ୍ୟାରେ , କର୍ମକୁ ଧର୍ମର ମୂଲ୍ୟବୋଧରେ ହସକୁ ଖୁସିରେ . . . ଯୁକ୍ତ ବିଯୁକ୍ତ ଚିହ୍ନ ଦେଇ ! ଆଉ ହରିଥିଲି ଆୟୁଷକୁ ଭାଜ୍ୟ କରି ଜୀବନର ଭାଜକରେ , କିନ୍ତୁ ! ଛିଣ୍ଡିଲାନି ଆଉ ସେ ଅଛିଣ୍ଡା ଗଣିତ ମିଳିଲାନି ତା ’ ର ଭାଗ୍ୟଫଳ , ଅଧୁରା ସ୍ୱପ୍ନ ହୋଇ ଖାଲି ରହିଗଲା ଯେତେ ଭାଗଶେଷ ଆଉ ଭାଗଶେଷ ! !	0
ନବବର୍ଷକୁ ସ୍ୱାଗତ ନୂଆ ବରଷରେ ନୂଆ ବରଷ ସବୁରି ମନରେ ଫୁଟାଅ ହସ କେତେ ଆଶା ଆମ ଆକାଂକ୍ଷାପଣ ମନରେ ଜାଗିଛି କେତେ ସପନ । ୧ । ଆଜିର ଶିଶୁ କାଲିର ଭବିଷ୍ୟତ ମନେଆଣି ଦିଅ , ତାଙ୍କ ହରସ ତାଙ୍କ ଚଲାପଥ କର କୁସୁମିତ ନବବର୍ଷ ହେଉ ତାଙ୍କର ଆଶିଷ । ୨ । ଯୁବପୀଢ଼ିମାନେ କେତେ ଆଶାରେ ଲାଗିଛନ୍ତି ସେ ତ କର୍ମ ନିଶାରେ ତାଙ୍କୁ ତୁମେ ଟିକେ , ସୁଦୟା କର ନିଯୁକ୍ତି ଦେଇଣ ହରସ ଭର । ୩ । ମଧ୍ୟମ ବୟସ , ସମୟ କାଳ ଲୋଭ , ମୋହ , ହିଂସା ଖେଳନ୍ତି ଖେଳ ବୁଢ଼ା ବୁଢ଼ୀମାନେ ପାଚିଲା ତାଳ ଜୀବନ ନୌକା ତୁମ୍ଭେ ସମ୍ଭାଳ । ୪ । ବିଦ୍ୟାର୍ଥୀ ଭାଇ , ଭଉଣୀଙ୍କ ପାଇଁ ସରସ୍ୱତୀ ମା ’ ର କୃପା ଝରଇ ନବବର୍ଷ ତାଙ୍କ ମଙ୍ଗଳ ହେଉ ଜୀବନ ଧାରା ସୁପଥରେ ଯାଉ । ୫ । ରୋଗୀଙ୍କ ରୋଗକୁ ହରଣ କର କ୍ଷମା ଦେଇ ତାଙ୍କୁ ଉଧାରି ଧର ଦୁଃଖ ଘୁଞ୍ଚି ତାଙ୍କ ସୁଖ ହିଁ ଫେରୁ ଆଶାର ପ୍ରଦୀପ ଜୀବନେ ଜଳୁ । ୬ । ଭଲ ପାଇବାର ଅଖଣ୍ଡ ଦୀପ ପ୍ରେମିକା , ପ୍ରେମିକ ନିଅ ଶପଥ ଭଲ ପାଇ କେବେ ଧୋକା ନ ଦିଅ ସଂସାରରେ ଭଲ ଆଦର୍ଶ ହୁଅ । ୭ । ବହୁ ଧୈର୍ଯ୍ୟବନ୍ତ ଆମ ଧରଣୀ ମା ’ ଶସ୍ୟ ଶ୍ୟାମଳା ବୁକୁରେ ନେଇକି ଆ ’ ଦୈବ ଦୁର୍ବିପାକ ନ ହେଉ ଜମା ସାହା ହୋଇଥାନ୍ତୁ ଜଗତ ମା ’ । ୮ । ପୂର୍ବ ଷୋହଳକୁ ବିଦାୟ ଦେଲୁ ନୂତନ ସତରକୁ ସ୍ୱାଗତ କଲୁ ଜଗତର ନାଥ ଜଗତନାଥ କରୁଣା କରନ୍ତୁ ବରଷ ଯାକ । ୯ ।	1
ବେକାର ମୋ ସାମ୍ନାରେ ମୋ ଶବ ଅସ୍ତବ୍ୟସ୍ତ ଯନ୍ତ୍ରଣାରେ ଛଟପଟ ଧଇଁକାଶ ଖୁଁ . . . ଖୁଁ . . . ମୋ ବାବା ନିତାନ୍ତ ବୁଢ଼ାଟା ବିପର୍ଯ୍ୟସ୍ତ ଶ୍ୱାସକ୍ରିୟା ବ୍ୟାଙ୍କ ଡ୍ରାଫ୍ଟ . . . ବ୍ୟାଙ୍କ ଡ୍ରାଫ୍ଟ ଟ୍ରେଜେରୀ ଚାଲାଣ ପରେ - ବେକାର ! ମଶାଣି ପଦାର ମ୍ୟୁଜିୟମ ସାରା ଦୁନିଆଁଟା ମୃତ୍ୟୁପରି ଅନ୍ଧକାର ନିଛାଟିଆ ଶୂନ୍ୟ ଜନପଦେ ନିଜ ଛାଇ କଳାଭୂତ ଶ୍ୱେତମୃତ୍ୟୁର ବିରାଟ ସମ୍ଭାର !	0
ପୃଥିବୀ ଆଖି ଖୋଲି ଏଇ ମିଛ ଆଲୁଅକୁ ଦେଖି ହୁଏ ନାହିଁ କି , ଆଖିବୁଜି ଅନ୍ଧାରରେ ଶୋଇ ହୁଏ ନାହିଁ । ଚାରିଆଡ଼ ଅଜବ ଲାଗେ , ମନଟା ଜାଗ୍ରତ ହୋଇ ମଧ୍ୟ ପୁଣି ଶୁପ୍ତ ହୋଇଯା ’ । ଏଇ ମାୟା ଜାଲ ମଝିରେ । ଦୁଃସ୍ୱପ୍ନଟିଏ ଦେଖି ଚମକି ପଡ଼ି ଚାହିଁଲା ବେଳକୁ ଆଗରେ ସତ ଭୂତ ଛିଡ଼ା ହୋଇଥାଏ ଅତୀତର ମୋହ ନ ତେଜିବା ଆଗରୁ ଭବିଷ୍ୟଟା ଜବରଦସ୍ତ ଧସେଇ ପଶିଯାଏ । ବର୍ତ୍ତୁଳାକାର ଏଇ ଜୀବନ ଗତିରେ ଯିଏ ନିଜ କେନ୍ଦ୍ରବିନ୍ଦୁ ଖୋଜୁଥାଏ . . . ସେଇ ହିଁ ଘୂରି ଘୂରି ତା ’ ର ପରିଧି ଭିତରେ ସଦା ନିଜ ମୁଣ୍ଡ ପିଟୁଥାଏ ।	0
ସମୟ ସମୟ ସମ୍ପୂର୍ଣ୍ଣ ଥକ୍କା । ଏଥର ଶାନ୍ତ ହୁଅ ସୁଜନେ । ଜୀର୍ଣ୍ଣ ଆଦେଶନାମା ନେଇ ଛାୟା ପୁରୁଷ ଓହ୍ଲାଏ ଆକାଶରୁ ମାଟି ହାତେ ତା ’ ର ତୀକ୍ଷ୍ଣ ତରବାରୀ ଭୟେ ଦପ୍ ଦପ୍ ହୁଏ ତାରକା ମଣ୍ଡଳୀ । ସମସ୍ତଙ୍କୁ ସ୍ୱପ୍ନ ମନା , ରତି ମନା , ପ୍ରତ୍ୟାଶା ବି ! ଇଏ ବଡ଼ ବିଷମ ସମୟ ଇଏ ବଡ଼ ବିଷାଦ ଲଗ୍ନ ତମେ ଜାଣ କି ନ ଜାଣ ତମେ ମାନ କି ନ ମାନ , କାଲି ରାତିରେ ଜନ୍ମ ନେଇଛି ସେହି ଦେବଶିଶୁ - ସକଳ ଆଦେଶକୁ ଉପେକ୍ଷା କରି ।	1
ନିଦ ତୁମେ ଏକ ଲୟରେ ଅନେଇ ବସିଥିଲ କୁଆଡ଼େ ବେଶି ଦୂର ଯାଇନଥିଲା ସେ ଚେହେରା ଏ ପର୍ଯ୍ୟନ୍ତ ମିଳିଥିବା ଆଖପାଖରେ ସ୍ଥିର ହୋଇ ରହିଥିଲା ମୁଁ ମନକୁ ମନ କହିଲି ମୋର ତରତର ହେବାରେ କିଛି ନାହିଁ ଯେ ମୁଁ ତୁମକୁ ଏ ରୂପରେ ପାଇବି ରହିବିନି ତୁମ ପାଖେ ମୁଁ ସବୁ କାମରୁ ଛୁଟି ନେଇଯାଇଛି ରହିବି ତ କେବଳ ଏଇଠି ରହିବି ପଶ୍ଚାତାପର ହାଲକା ଯନ୍ତ୍ରଣା ସହି ଅପେକ୍ଷା କରନ୍ତି ଏକ ଛୋଟ ଆଶ୍ୱାସନାର ମୁଁ ଜାଣିନି ତାହା କେମିତି ଆସିବ ତୁମେ ଉଠିଲ ଏବଂ ଯେଉଁଠି ଥିଲ ସେଇଠି ରହି ଆଉ କୁଆଡ଼େ ଚାଲିଗଲ ତମେ କଡ଼ ଲେଉଟେଇଲ ମୁଁ ନିଜକୁ ନିଜେ ଡରି ସେଇ ପାଖରେ ବସିଥିଲି ତୁମେ ଉଠିଲ ଆଉ ଟିକେ ପରେ ତୁମେ ଶୋଇଗଲ ମୁହଁ ଉପରେ ଉକୁଟିଗଲା ଯନ୍ତ୍ରଣା ମୁହଁ ସାରା ଛାଇଗଲା ଗୋଟେ ଛୋଟ ଅକ୍ଷରରେ ଲୁଚିଥିବା ବହିପରି ଖୋଲିଗଲା ସେ ମୁହଁଟି ଶୋଇଥାଅ ମୁଁ ପଡୁଛି ଭାଷାର ଗୁଞ୍ଜନରେ ଘର ଭିତରେ ଶୁଭୁଛି ବାରମ୍ୱାର ଆମ ଦୁହିଁଙ୍କ ଅତୀତ !	1
ନିତି ନୂଆ ପରିଚୟ ଜୀବନ ମୋହର ଯାତନାର ହିମାଳୟ ତରଳିଛି କେତେ ଦୁଃଖ ତୁଷାର ତଥାପି ହୋଇନି କ୍ଷୟ ! ଲୁହର ଗଙ୍ଗା ଯମୁନାର ସୁଅ ବହେ ନିତି ନୂଆ ଲୁହ ସେ ସୁଅରେ ମିଶୁଥାଏ ତଥାପି ନାହିଁ ମୋ ଅବଶୋଷ କିଛି ମାନି ନାହିଁ ପରାଜୟ ! ଦୁଃଖରେ ଭରା ହିମବାହ ବୁକେ ଭରି ସେଇ ହିମାଳୟ ରହୁ ମଥା ଉଚ୍ଚକରି ଲୁହର କାଳିରେ ଲେଖୁଥାଏ ନିତି ମୋର ନୂଆ ପରିଚୟ !	0
ମିଛ ସ୍ୱପ୍ନ ଦୁଇ ଦିନ ଦୁଇ ମୁଠା ଭାତ ତୋରାଣିରେ କୁନି କୁନି ଆଖିରେ ମେଞ୍ଚା ମେଞ୍ଚା ସ୍ୱପ୍ନ ଉଙ୍କିମାରେ , ଆଶା ବାନ୍ଧେ ଛୁଇଁବାକୁ ଆକାଶର ପାଦ । ପେଟ ତ ନୁହେଁ କୋରଡ଼ିଆ ବୁଢ଼ା ବରଗଛ ସତେ , ମା ’ ର ପଣତକାନି ତଳେ ଦୁନିଆଁ ଯାହାର , ଯେତେ ସବୁ ସ୍ୱପ୍ନ କୁନି କୁନି ଆଶା ଓ ଆନନ୍ଦ ସବୁକିଛି ଧୋଇଯାଏ ବାରମ୍ୱାର ବନ୍ୟାର ଢେଉରେ । ଅଣ୍ଟା ଭିଡ଼ି , ଘର ଏରୁଣ୍ଡି ଡେଇଁ ପାଦ ସଳଖିଲା ବେଳେ ଖିନ୍ ଭିନ୍ ଅସଜଡ଼ା ସ୍ୱପ୍ନ ସବୁ ତରବରିଆ ହୋଇ ସାଉଁଟି ଆଣିଲା ବେଳେ ବିଲ ଫାଟି ଆଁ କରେ , ସାଉଁଟା ସମ୍ପତ୍ତିତକ ଝାଉଁଳି ଯାଏ ମରୁଡ଼ି ଝାସରେ । ପତଳା ଦେହ କୋରଡ଼ିଆ ଗଣ୍ଡ ଲୁହ ଭିଜା ଆଖି ଶୁଖିଲା ଓଠ କେତେ ଯେ ସହିବ କାହାକୁ କହିବ ସେ ଦେଖୁଥିଲା ସ୍ୱପ୍ନ ସବୁ ଯାହା ତାହା ସତ ନୁହେଁ ଗୋଟାପଣ ମିଛ . . . !	0
ମୁଁ ବିମୁଗ୍ଧ ନିରବ ସଂଳାପ ଅଂଶୁମାନ ସକାଳକୁ ମୁଁ ମାଗିଥିଲି ଫରୁଆଏ ଆଲୁଅ ମେଘର ପଣତ ଲିଭାଇ ଦେଲା କବିତାର ସବୁ ଶବ୍ଦ ଆଲୁଅ ଫରୁଆ ହଜିଲା ସାତ ତାଳ ପାଣି ତଳେ ମଧ୍ୟାହ୍ନକୁ ମାଗିଲି ସୁଶୀତଳ ଶଯ୍ୟାଟିଏ କିନ୍ତୁ ମଧ୍ୟାହ୍ନର ହାତ ପାପୁଲିରେ ମୋ ପାଇଁ ଉପହାର ଝରାଫୁଲ ରକ୍ତ ପଳାଶର ଅପରାହ୍ନ ଆକାଶେ ଖୋଜିଲି ଇନ୍ଦ୍ରଧନୁ ଛବିଟିଏ ଭିଜାମାଟି ଗନ୍ଧ ମୁଠା ମୁଠା ଫୁଲର ଚୁମ୍ୱନ କିନ୍ତୁ ଅପରାହ୍ନ ଭେଟିଦେଲା ଓଦା ଓଦା ନିସଙ୍ଗ କାରୁଣ୍ୟ ସନ୍ଧ୍ୟାକୁ ମାଗିଲି ଜହ୍ନର ଲାବଣ୍ୟ ଟିକେ ଗବାକ୍ଷ ଫାଙ୍କରେ ନୂତନ କାକଳୀ ରୂପେଲି ନଦୀର ଚୁନା ଚୁନା ଢେଉ ସେ ନଦୀରେ ସ୍ନାନ ସାରି ଲେଖିଦେବି ମୋ ମନର ପ୍ରଥମ ଚିଟାଉ ମୁଁ ଡାକିଲି ଆଗୋ ପ୍ରିୟ ସଖୀ କିନ୍ତୁ ସନ୍ଧ୍ୟା ଦୂରେ ଚାଲିଗଲା ଫୁଲର ସୁରଭି କବରୀରେ ମାଖି ଆଉ ଶର୍ବରୀର ନିବିଡ଼ ଚୁମ୍ୱନେ ମୁଁ ହଜିଲି ତୃପ୍ତିର ସାଗର କୋଳେ ଶକ୍ତିରୁ ମୁଁ ପାଲଟିଲି ମୁକ୍ତା ମୁଁ ହେଲି ଉନ୍ମୁକ୍ତା ଶାନ୍ତା ସୁଚିସ୍ମିତା ସ୍ତର ସ୍ତର ଅନ୍ଧାରର ଆସ୍ତରଣ ତଳେ ମୁଁ କ୍ରମଶଃ ଦୃଶ୍ୟରୁ ଅଦୃଶ୍ୟ ରୂପରୁ ଅରୂପ ମୁଁ ବିମୁଗ୍ଧ ନିରବ ସଂଳାପ ମୁଁ ବିମୁଗ୍ଧ ନିରବ ସଂଳାପ ।	0
ନିବିଡ଼ତା ସେ ଏକ ଏମିତି ନାଆଁ ମୁଁ ଲେଖିଛି ମୋହରି ରକ୍ତରେ ଭିଜାଇ ଦେଇଛି ତାକୁ ମୋ ଭାବନାର ମୀନାକରା ଇନ୍ଦ୍ରଧନୁ ରଙ୍ଗରେ ସେ ଏକ ଏମିତି ନାଁ ସଜାଡ଼ି ରଖିଛି ତାକୁ ହୃଦୟର ଅନ୍ତଃକରଣରେ ସକୋଳର ଶାନ୍ତ କିରଣରେ ମଧ୍ୟାହ୍ନର ତାତିଲା ବାଲିରେ ସଞ୍ଜବେଳ ଗୋଧୂଳିର ଧୂସର ଲଗ୍ନରେ ଅବା ରାତ୍ରିର ଶାନ୍ତ ଶିଶିରରେ ସେ ବୋଳି ହୋଇ ଯାଇଛି ମୋ ହୃଦୟରେ , ଧମନୀରେ , ମନରେ , ପ୍ରାଣରେ ଚିନ୍ତା ଆଉ ଚେତନା ଭିତରେ ଭଲ ପାଇବାର ନିବିଡ଼ ରଙ୍ଗରେ ଦୁଃଖରେ , ଲୁହରେ ଅବା ସୁଖରେ ହସରେ ସେହି ଏକା ମୋର ଅନ୍ତିମ ସ୍ୱାକ୍ଷର । ।	1
ମରିଯାଇଥିବା ଚାଷୀ ପାଇଁ ଖବରକାଗଜ ପୃଷ୍ଠାରେ ଚାଷୀ ମରନ୍ତିନି ବିଧାନସଭାରେ ପାଆନ୍ତିନି ଜୀବନ ! ଚାଷୀଟିଏ ମରିବା ପୂର୍ବରୁ ମରି ସାରିଥାଏ ସବୁଜ କ୍ଷେତ ପାଣି ଶୁଖି ଯାଇଥାଏ କେନାଲରୁ ଆକାଶରେ ମେଘମାଳା ହରତାଳରେ ଥାଆନ୍ତି ଭୋକ ପାଇଁ ଘର ଛାଡ଼ିଦିଏ ଗେହ୍ଲାପୁଅ ବଢ଼ିଲା ଝିଅ ସହରକୁ ଯାଏ ମୂଲମାଗି ବଳଦ ଖୁଣ୍ଟରେ ମରେ ଗାଈ ବାନ୍ଧିନିଏ ପଠାଣ ! ତଥାପି ଚାଷୀ ମରେନା ସବାଶେଷ ଦୁଃଖ ପାଇଁ ତପସ୍ୟାରେ ଥାଏ ! ଚାଷୀ ଜଣେ ମରିଗଲେ କ ’ ଣ ଗୃହୀତ ହେବ ଶୋକ ପ୍ରସ୍ତାବ ଖସିପଡ଼ିବ ଖମ୍ୱରୁ ଜାତୀୟ ପତକା ତୋପ ସଲାମି ନେଇଯିବ ସେ ସ୍ୱର୍ଗକୁ ଆବକ୍ଷ ପ୍ରତିମୂର୍ତ୍ତି ଠିଆ ହେବ ସହରର ଛକମାନଙ୍କରେ ! “ ଜୟ କିଷାନ୍ ” କହୁଥିବା ବାବୁଙ୍କୁ ପଚାର ଆଜିଯାଏଁ କେଉଁ ଚାଷୀର ନାଆଁରେ ତିଆରିଛ ରାସ୍ତା , ପୋଲ , ମାନପତ୍ର ଚାଷୀ ମଙ୍ଗଳ ଯୋଜନା ! ଏଠି ଧାନଗୋଟାକୁ ଲୁହ ଟୋପାଏ ନିଗିଡ଼େ ତୁମେ କ ’ ଣ ଜାଣ ? ହଳଲଙ୍ଗଳ , କୋଡ଼ି କୋଦାଳ ଧାନଗଉଣୀ ଆଣ ଜଣେ ଚାଷୀକୁ ପୋଡ଼ିବା ପୂର୍ବରୁ ଏସବୁକୁ ପୋଡ଼ି ଦିଆଯାଉ ମାଟିରେ ମିଶିଯାଉ ଗୋଟାଏ ସଭ୍ୟତାର କଙ୍କାଳ ! ଖବରକାଗଜ ପୃଷ୍ଠାରେ ଚାଷୀ ମରନ୍ତିନି ମାରି ଦିଆଯାଏ ସବୁଜ ଛଳନାରେ !	0
ଅନୁରୋଧ ସବୁଠାରେ ଲୋଡା ମୁଁ , ଜନନୀ ଭଗିନୀ କୁଳବଧୂ ଅର୍ଦ୍ଧାଙ୍ଗୀନୀ ଭାବେ । ହତ୍ୟା ହୁଏ ପୁଣି , ମାତୃଗର୍ଭେ କନ୍ୟାଭୃଣ ଭାବେ । ଏତେ ଅଲୋଡା ଯେବେ , କନ୍ୟାଟିଏ ହେବ । ପୁତ୍ର ପାଇଁ ମାଆ , କୁଳପାଇଁ ବଧୂ କାହୁଁ ଆସିବ ? ସ୍ନେହ ଶ୍ରଦ୍ଧା ମମତା , ସବୁ ହେଲାଣି ବିଷାକ୍ତ । ଅସ୍ତିତ୍ୱ ହରାଏ ଆଜି , ମା ’ କୋଳେ ମାତୃତ୍ୱ । ଦେଖିବାକୁ ଚାହଁ ଯେବେ , ଭବିଷ୍ୟତ ସମୃଦ୍ଧ ସମାଜର । ମୋତେ ବଞ୍ଚିବାକୁ ଦିଅ , ଏତିକି ଅନୁରୋଧ ମୋର ।	0
ତୁମ ପାଇଁ… ମୁଁ ତୁମେ… ମୋ ପ୍ରେରଣା ମୋ ପ୍ରତିଟି ଶବ୍ଦର ଗହଣା ମୋ କବିତାର ପରିକଳ୍ପନା ମୋ ଏକାନ୍ତ ମୂହୁର୍ତ୍ତର ଆଶ୍ଵାସନା । ତୁମ ପାଇଁ… ମୁଁ ଆଜି ଅଜଣା ପଥିକଟିଏ ପାସୋରା ସ୍ୱପ୍ନର ଘଟଣାଟିଏ ଅତୀତର ଠିକଣାହଜା ଚିଠିଟିଏ ଭବିଷ୍ୟତର ଅଟ୍ଟହାସ୍ୟର ଆଲୋଚନାଟିଏ । ତୁମ ବିନା… ମୁଁ ତୃଷାର୍ତ୍ତ ଚାତକ ଲକ୍ଷ୍ୟହୀନ ପରିବ୍ରାଜକ ଚକ୍ଷୁବିସର୍ଜିତ ଲୋତକ କିନ୍ତୁ ସର୍ବଦା ମୁଁ ତୁମ ଶୁଭଚିନ୍ତକ ।	1
ବିଦଗ୍ଧ କଳାଧନ ( ମୋ କଳାଧନରେ ) ଡାକ୍ତର : ଶୁଆଇ ଥିଲି ସିନ୍ଦୁକେ କେତେ ଯତନରେ , ଉଠିକି ପଡ଼ିଲୁ ଧନ ମୋଦିର ଡାକରେ । ମୋ କଳାଧନରେ । ୧ । । କେତେ କେତେ ନାଡ଼ି କାଟି ସଞ୍ଚିଥିଲି ତତେ , ଫୁସୁଫୁସୁ କିଡିନି ଯେ ବିକିଥିଲି କେତେ । ମୋ କଳାଧନରେ । ୨ । । ପିଲା ଅଦଳ ବଦଳେ ଥିଲି ମୁଁ ପୋଖତ , ତୋ ପାଇଁ ବିକିଥିଲି କେତେ ଥଳି ରକତ ! ମୋ କଳାଧନରେ । ୩ । । ମେଡିସିନି ଷ୍ଟୋଅରଙ୍କୁ ହାତେ ରଖିଥିଲି , ରୋଗୀଙ୍କୁ ସେଠିକୁ ଭେଜି ପଣି ପାଉଥିଲି । ମୋ କଳାଧନରେ । ୪ । । ତୋର ପ୍ରେମ ମୋ ମୁହଁକୁ କରିଥିଲା ବଙ୍କା , ମଲା ରୋଗୀଙ୍କ ଠାରୁ ବି ଶୋଷୁଥିଲି ଟଙ୍କା । ମୋ କଳାଧନରେ । ୫ । । ଇଞ୍ଜିନିୟର୍ : ମୋ ଜୀବ ଜୀବନ ତୁହି ନୟନ ବିନ୍ଦିଆ , ତୋ ବିନା ବଞ୍ଚିକି ହେବ କହରେ ଗାନ୍ଧିଆ । ମୋ କଳାଧନରେ । ୬ । । କେତେ ଛଡ଼ି ଗୋଡ଼ି ଖାଇ ରଖିଥିଲି ତତେ , ଭାବିକି ଥିଲି ଏମିତି ଛାଡ଼ିଯିବୁ ମତେ । ମୋ କଳାଧନରେ । ୭ । । କୋଟିକିଆ କାମ ସାରେ ଅଧାରେ ଅଧାରେ , ବାକି ଅଧା ସୁରକ୍ଷିତ ମୋ ଟ୍ରେଜେରି ଭିତରେ । ମୋ କଳାଧନରେ । ୮ । । ପୋଲ ଗଢ଼ିବାର ଠିକ୍ ବର୍ଷକ ଭିତରେ , ଭୁଷୁଡ଼େଇ ଲିଜ୍ ଧରେ ପୁଣି ଆଉ ଥରେ । ମୋ କଳାଧନରେ । ୯ । । କେତେ ହୀନ ହୋଇଥିଲି ସଞ୍ଚିବାକୁ ତତେ , ସୁଟ୍‌କିନା ଚାଲିଗଲୁ ଭସେଇ ତୁ ମତେ । ମୋ କଳାଧନରେ । ୧୦ । । ନେତା / ମନ୍ତ୍ରୀ : ତୁହି ମୋର ହାତ ଗୋଡ଼ ତୁହି ମୋର ଗାଦି , ତୋର ବିନା ନିର୍ବାଚନ ଲଢ଼ିବି କେମିତି ? ମୋ କଳାଧନରେ । ୧୧ । । ଡରୁଥାଉ ଭିଜିଲାନ୍ସ ଆସୁ ଚୋରା ବାଟେ , ତୁ ଥାଉ ବୋଲି ମଦ ପାଣି ଘରେ ଘରେ ବାଣ୍ଟେ । ମୋ କଳାଧନରେ । ୧୨ । । କେତେ କେତେ ଯୋଜନାରୁ ତତେ କାଟି କାଟି , ଶହେ ଦୁଇ ଶହ ହେବ ଭରିଥିଲି ପେଟି । ମୋ କଳାଧନରେ । ୧୩ । । ପଞ୍ଚାୟତ ନିର୍ବାଚନ ଆଗକୁ ଆସୁଛି , ତେନ୍ତୁଳିଆ ବିଛା ଏବେ ମୁଣ୍ଡକୁ କାଟୁଛି । ମୋ କଳାଧନରେ । ୧୪ । । କୋଉଠୁ ଆଣିବି ଆଉ କୁକୁଡ଼ା ବିଅର , ଲାଗୁଅଛି ଏଇ ଥର ହେବି ମୁଁ ଖିଅର । ମୋ କଳାଧନରେ । ୧୫ । । ପୁଲିସି : ଲାଞ୍ଚ ଖାଇ ଖାଇ ତତେ ସାଇତି ମୁଁ ଥିଲି , ସମସ୍ତିଙ୍କ ନଜରରୁ ତତେ ଜଗୁଥିଲି । ମୋ କଳାଧନରେ । ୧୬ । । ଗଦି ଆଉ ତକିଆରେ ଅତି ଯତନରେ , ଶୋଉଥିଲି ଭାବି ଭାବି ପୁଣି ସପନରେ । ମୋ କଳାଧନରେ । ୧୭ । । ତୋ ପାଇଁ ମୁଁ ଆଦରେ ନାଇଟି ଡିଉଟି , ଉପରି ସାଙ୍ଗକୁ ପୁଣି ମିଳେ ବି ବିଉଟି । ମୋ କଳାଧନରେ । ୧୮ । । ବୃଦ୍ଧକାଳେ ଜୁଟିଥିଲା ଏକଇ ଘରଣି , ସୁନା ଗହଣାରେ କରୁଥିଲି ମୁଁ ଛାଉଣି । ମୋ କଳାଧନରେ । ୧୯ । । ଖାଇବାକୁ ସଅକ ସେ ଭାରି ଯେ ଇଲଶି , କେମିତି କିଣିବି ଆଉ ଛାର ମୁଁ ପୁଲିସି । ମୋ କଳାଧନରେ । ୨୦ । । ଓକିଲ : ତତେ ନେଇ ଦେଖିଥିଲି କେତେ ଯେ ସପନ , ତୁହି ମୋର ଜୀବନ ତୁହି ଥିଲୁ ମୋ ନୟନ । ମୋ କଳାଧନରେ । ୨୧ । । ଧଳାକୁ କଳାକରି ମୁଁ ତତେ ପାଳୁଥିଲି , ତୋ ଦୟାରୁ ସ୍ତ୍ରୀ - ପିଲା - ଛୁଆ କରୁଥିଲି । ମୋ କଳାଧନରେ । ୨୨ । । ତାରିଖ ପରେ ତାରିଖ କ୍ଲାଏଣ୍ଟ ଦେଖଇ , ମୋ ହାତେ ତୁ ଶୋଭା ପାଉ ବିଡ଼ା ବିଡ଼ା ହୋଇ । ମୋ କଳାଧନରେ । ୨୩ । । ତତେ ପାଇବାକୁ ଛାଡ଼ି ନଥିଲି ମୁଁ ବାପା , କେଏସ୍‌ରେ ପଡ଼ି ସିଏ ହେଇଥିଲା ଖପା । ମୋ କଳାଧନରେ । ୨୪ । । ଜଳଜଳ ଦିଶେ ନଭେମ୍ବର ଆଠ ରାତି , ଅକାଳରେ ଛାଡ଼ିଗଲୁ ହେଇଗଲୁ ସ୍ମୃତି । ମୋ କଳାଧନରେ । ୨୫ । । ବେପାରୀ / ଶୀଳ୍ପପତି : ରାତିଏ ଗଲେ ହାତୀଏ ବୋହି ଆଣେ ତତେ , ସରୁନାହୁଁ ସରୁନାହୁଁ ବାଣ୍ଟିଲେ ବି ଯେତେ । ମୋ କଳାଧନରେ । ୨୬ । । ଭାରତୀୟ ବ୍ୟାଙ୍କ୍ ସବୁ ତୁହି ଡରୁଥାଉ , ସୁଇସି ବ୍ୟାଙ୍କ୍ ଯାଇ ଆରାମରେ ରହୁ । ମୋ କଳାଧନରେ । ୨୭ । । ହଲେଇ ଦେଲେରେ ତତେ ଷୋଳ ବୟସୀ ଖାଲି , ରାତି ଅଧେ ଘର ଆଡ଼େ ଆସନ୍ତି ମୋ ବୁଲି । ମୋ କଳାଧନରେ । ୨୮ । । ତୋ ଦୟାରୁ ଏମେଲେ ଅଟେ ମୋ ପାଦ ତଳ , ଡାକିଦେଲେ ଘର ଆଗେ ପୁଲିସିର ଦଳ । ମୋ କଳାଧନରେ । ୨୯ । । ସହିବି କେମିତି ଆଖି ଆଗୁ ଚାଲିଯାଉ , କହରେ ଧନ ତୋ ବିନା ବଞ୍ଚିବି କି ଆଉ । ମୋ କଳାଧନରେ । ୩୦ । । ସମାଜସେବୀ : କେତେ କେତେ ବାଟରେ ତୁ ଧୀରେ ଧୀରେ ଆସୁ , ସମାଜସେବା ନାମରେ ତୁ ଝୁଲାରେ ମୋ ପଶୁ । ମୋ କଳାଧନରେ । ୩୧ । । ଶିଶୁରକ୍ଷା ନାରୀରକ୍ଷା ନାମେ ତୁହି ବନ୍ଧା , ଏଇଥିରୁ ଗମେଣ୍ଟରୁ ମିଳେ ଭଲ ଚାନ୍ଦା । ମୋ କଳାଧନରେ । ୩୨ । । ହାତରେ ବି ଥାଆନ୍ତି ବହୁ ନେତା ମନ୍ତିରୀ , ତୋ ପାଇଁ ତାଙ୍କ ଆଗେ କେତେ ମୋ ଖାତିରି । ମୋ କଳାଧନରେ । ୩୩ । । ପାଞ୍ଚେ / ପଚିଶି ଫିଙ୍ଗିଦେଲେ ଗରିବଙ୍କ ଆଗେ , ଈଶ୍ୱର ଈଶ୍ୱର ମୁହିଁ ତାଙ୍କ ପାଖେ ଜାଗେ । ମୋ କଳାଧନରେ । ୩୪ । । ମୋ ସୁଖ ଶିରି ସାରିଲୁ ତୁ କାହିଁ ପାଇଁ , ଫିଙ୍ଗିବାକୁ - ପୋଡ଼ିବାକୁ ହାତ ଯାଉନାହିଁ । ମୋ କଳାଧନରେ । ୩୫ । । ଗୃହିଣୀ : ପକେଟରୁ ତାଙ୍କ ପାଞ୍ଚେ / ହଜାରେ ମାରି ମାରି , ଗଡ୍ରେଜ ଆଟାଜି ମୁଁ ଦେଇଥିଲି ଭରି । ମୋ କଳାଧନରେ । ୩୬ । । ପିଲା ଖର୍ଚ୍ଚ ଘର ଖର୍ଚ୍ଚ ବାହାନାରେ ପୁଣି , ମିଛ ସତ କହି ତାଙ୍କୁ ରଖେ ମୁହିଁ ଆଣି । ମୋ କଳାଧନରେ । ୩୭ । । ବାଇଚାନ୍ସ ତାଙ୍କ ଆଖି ପଡ଼ିଯିବ ବୋଲି , ଅଟା , ସୁଜି ଡଭାରେ ବି ତତେ ରଖୁଥିଲି । ମୋ କଳାଧନରେ । ୩୮ । । ତୋ ଶକ୍ତି ବଳେ ଧମକ ତାଙ୍କୁ ମୁଁ ଦିଅଇ , ଟିକେ କଥାରେ ବାପଘର ଗାଁ ମୁଁ ଦେଖାଇ । ମୋ କଳାଧନରେ । ୩୯ । । ସାରିଦେଲା ସବୁ ସିଏ ଯାଉଛି ଲୋ ବାଧି , ବାଡ଼ିଖିଆ , ନଇଜଳା , ଗାତପଶା ମୋଦି । ମୋ କଳାଧନରେ । ୪୦ । ।	0
ଝିଅଟିଏ ବୋଲି ମାଆ କୋଳ ଛାଡ଼ି ଯେବେଠୁଁ ଆସିଲି ପାଇଲି ସେନେହ କେତେ ଝିଅଟିଏ ବୋଲି ସବୁରି ଆଖିରେ ଭରିଲି ଦରଦ ଯେତେ ବାପାଙ୍କର ଗର୍ବ ମାଆର ଦୁଲାରୀ ଭାଇ କହେ ହୁଣ୍ଡି ପଡୋଶୀଙ୍କ ଚୁଲୁବୁଲି ଆଖିର ତାରାକୁ ଛାତିର ପୀଡ଼ା କରିଥିଲେ ସିନା ମତେ । ମାଆକୁ ସାହାଯ୍ୟ ବାପାଙ୍କର ସେବା କରିବାକୁ ଭଲ ଲାଗେ ଭାଇ ସାଙ୍ଗେ କଳି କେବେ ପୁଣି ଅଳି କରୁଥାଇ ରୁଷା ରାଗେ ମାଆ ମତେ ଏବେ ଦୂରକୁ ଛାଡ଼େନି କାହିଁକି ପୁଛିଲେ ଉତ୍ତର ଦିଏନି ଦିନ କେଇଟାରେ କିସ ବଦଳିଲା କାହିଁକି ତାଗିଦା ଏତେ ? ଯାହା ଶିଖିଥିଲି ଏ ଯାଏଁ ଜୀବନେ ଓଲଟା ହେଲାଣି ସବୁ ନୁଆ କରି ମତେ ଶିଖିବାକୁ ହେବ ସମାଜରେ ଚଳିବାକୁ ମୁଣ୍ଡ ଘୂରିଲାଣି ମୋହରି ଦିଗରେ ଆଖି ବୁଲିଲାଣି ମୋହରି ଦେହରେ ବାଡ଼ବତା ନାହିଁ କାହାରି ମୁହଁରେ ଡରଲାଗେ ବଡ଼ ହେବାକୁ । ଧଳା ଶାଢ଼ୀ ପିନ୍ଧି ସମାଜ ହୋଲିକୁ ଖେଳୁଛି କୁତ୍ସିତ ଅବିରେ ଘରକୁ ଫେରିବି ବେଦାଗ କେମିତି ଅମଳିନ ରଖି ଛବିରେ ତରଭୁଜ ଆଉ ଛୁରୀର ଖେଳରେ ବଳିପଡ଼େ ସିନା ବଞ୍ଚିବା ଆଳରେ କୁଆଁରୀ ମନର କଅଁଳ ଆବେଗ ଚାପି ରଖି ଥାଇ ଛାତିରେ । ମାଆ କହେ ତତେ ଅନେଇ ହେଉନି ବାନ୍ଧିଦେବି କାହା ବେକରେ ଅନୁଢ଼ା ଜୀବନ ଅଲୋଡ଼ା ହେଲାକି ତଡ଼ିଦେଉ ପର ଘରେ ମନଟିଏ ମୁଁ ଆଶା ମୋର ଅଛି ଜୀବନକୁ ଗଢ଼ି ତୋଳିବାର ଅଛି କେମିତି ଏକଥା କାହାର ଚାପରେ ଭୁଲିଯାନ୍ତି ଘରେ ବାହାରେ ।	0
କଳ୍ପନା ଗୋ . . କଳ୍ପନା ଗୋ , କବିର କଳ୍ପନା ତୁମେ … . . ରୂପସମ୍ଭାର ତୁମ ମାନସେ ଆଙ୍କି ଦେଖି ସୌନ୍ଦର୍ଯ୍ୟ ଯା ’ ର ପୂରେନା ଆଖି ଦୁନିଆ ଦେଖଇ ଯା ’ କୁ କବି ଆଖିରେ ଚାତୁରୀ ଯା ’ ର ସର୍ବେ ଚକିତ କରେ ଭୂଷିତ ଯିଏ କୋଟି ଉପମା ଅଳଙ୍କାରେ ରୂପସୀ , ପ୍ରେୟସୀ , ମହୀୟସୀ ଧରା ପୃଷ୍ଠରେ । କଳ୍ପନା ଗୋ , ଲୋକ ମନର କଳ୍ପନା ତୁମେ… . . ରାଜଜେମା ତୁମେ କଳ୍ପନା ରାଇଜେ କଥା ଅଳସ ଭାଙ୍ଗେ ତୁମ , ଆଖି ନଇଁଯାଏ ଲାଜେ ଲୁପ୍ତ ନଗରୀର ନବବଧୁ ସାଜି ପ୍ରତିଧ୍ୱନି ତୁମ ଜୀବିତ ଗୋ ଆଜି ନାୟିକା ତୁମେ ଯେ ଶତ କିମ୍ବଦନ୍ତୀର ଲୋକ ମୁଖେ ତୁମ ଗାଥା ପ୍ରଚାର । କଳ୍ପନା ଗୋ , ଶିଶୁ ମନର କଳ୍ପନା ତୁମେ… . ବୁଢ଼ୀ ଅସୁରୁଣୀ କାହାଣୀରେ ମନ ପରୀ ରାଇଜରେ କର ବିଚରଣ ଜହ୍ନମାମୁଁକୁ ହାତ ଠାରି ଡାକ ନିଜ ଛାଇ ଦେଖି ଭୁତ ବୋଲି ଭାବ ଶିଶୁଟିଏ ତୁମେ ଅନ୍ତର ଭିତରୁ ଖିଲିଖିଲି ହସି ଉଠ ବକଟେ କଥାରୁ ନିଷ୍ପାପ ମନ ତୁମ ନିରୀହ ଚାହାଣି ମନଜାଣି ପଦିଏ କଥାରେ ଯାଅ ତୁମେ ମାନି । କଳ୍ପନା ଗୋ , ପ୍ରେମିକର କଲ୍ପନା ତୁମେ… . ଭାବନା ମାତ୍ରକେ ଯା ’ ର ଚଉଦିଗ ମହକେ କ୍ଷଣିକ ଦର୍ଶନେ ଯା ’ ର ବିଜୁଳି ଚମକେ ପଦଧ୍ୱନି ଯା ’ ର ଆଣେ ମନେ ଶିହରଣ ଆଲିଙ୍ଗନ ଯା ’ ର ଖଣ୍ଡପ୍ରଳୟ ସମାନ ତୁମେ ସେହି ପ୍ରିୟତମା ଜଗତ ମଧ୍ୟରେ ପ୍ରେମେ ତୁମ ଲଢ଼ିଯିବି ଦୁନିଆ ସାଥିରେ ।	1
ଏ ଜୀବନ ଚଲାପଥେ … ମା ’ ର ପଣତ କାନିରେ ସାଜିଥିଲି ଦିନେ କଢି ଟିଏ ସମୟର ଚକ୍ର ରେ ପ୍ରସ୍ଫୁଟିତ ହୋଇଗଲି ଧୀରେ ଧୀରେ ଅତୀତ ସାଜିଲା ଆଜି ମୋର ଇତିହାସ ବର୍ତମାନ ନେଇ କାଳବୈଶାଖୀ ର ରୂପ ଚାଲୁଛି ଆଜି ମୁଁ ବାଟ ଏକା ଏକା ଏ ଜୀବନ ଚଲାପଥେ … ( ୧ ) ଚାଟଶାଳୀ ଚାଟରୁ ବିଶ୍ୱବିଦ୍ୟାଳୟ ଯାଏଁ କେତେ ଯେ ସାଙ୍ଗ ସାଥି ହିସାବ ରଖି ନାହିଁ ସମୟଟା ଆଜି ଏମିତିକା ସବୁ କିଛି ଯେ ଫିକା ଫିକା ଚାଲୁଛି ଆଜି ମୁଁ ବାଟ ଏକା ଏକା ଏ ଜୀବନ ଚଲାପଥେ … ( ୨ ) ଜିଅନ୍ତା ଯୁଇରେ ଆଜି ମୁଁ ଜଳୁଛି ଅକୁହା କାହାଣୀଟେ ହୋଇ ବଞ୍ଚିବାଟା ଏଠି ଅଭିନୟ ଖାଲି କାହା ଆଗେ ପାରୁନି ତା କହି ଏ ଜୀବନ ଚଲାପଥେ … ( ୩ ) ଜୀବନରେ କେତେ ଆଶା କେତେ ଯେ କଳ୍ପନା ସବୁକିଛି ଲିଭିଯିବ ଶେଷ ନିଶ୍ୱାସରେ ସିନା ତଥାପି ଆଜି ମୁଁ କଳ୍ପନାର ସାଥି କଳ୍ପନା ଜାଲରେ ପଡି ହୁଏ ଭ୍ରମମୋତି ( ୪ ) ଯଦି ସତ ଏଇ ପୃଥିବୀଟା ସତ ଏଠି ଦିନ ରାତି ଯଦି ସତ ଏଠି ଆକାଶଟା ସତ ଏଠି ଖରାଦିନର ତାତି ଚାଲୁଥିବି ବାଟ ଏକା ଏକା ନପଡ଼ିବି ମୁଁ କେବେ ଥକି ତଥାପି ଆନ୍ଦୋଳିତ କରେ ଏଇ ତରଙ୍ଗିତ ମନ ଖୋଜେ ଏକ ସ୍ୱଚ୍ଛ ହୃଦୟ ଯେଉଁଠି ନଥିବ କିଛି ପ୍ରତାରଣା ନଥିବ ଅହଂକାର ଆଉ ହରିବାର ଭୟ ଏ ଜୀବନ ଚଲାପଥେ … ( ୫ )	0
ନୁଆ ହରିହର ଭେଟ ଜଗନ୍ନାଥ ଥରେ ବୁଲି ଆସିଥିଲେ ଭୂବନେଶ୍ୱର୍ ହୋଇ ସଜ ଭବାନୀ ମଲ୍ ରେ ଭେଟ ହୋଇଗଲେ ମହାପୁରୁ ଲିଙ୍ଗରାଜ । ଭଲମନ୍ଦ ପଚାରିଲେ ଜଗନ୍ନାଥ ଭୋଳା ଦିଅନ୍ତି ଉତ୍ତର ଗଞ୍ଜେଇ ମିଳୁନି ମାର୍କେଟରେ ଆଉ ଖାଲି ବ୍ରାଉନ୍ ସୁଗାର୍ । ଭୂବନେଶ୍ୱରରେ ପାଣିପାଗ ଯାହା ରାଜନୀତି ଉବୁଟୁବୁ ଛକି ବସିଛନ୍ତି କିଏ କେତେବେଳେ କାହାକୁ କରିବେ କାବୁ । ତୁମେ ତ ବସିଛ ବଡଦେଉଳରେ ରତ୍ନ ସିଂହାସନ ପରେ ନୀତି ଭିଡ ତମ ବଡ ଦେଉଳରେ କିଏବା ମତେ ପଚାରେ । ଘରଣୀ ତୁମର ଲକ୍ଷ୍ମୀ ଠାକୁରାଣୀ ଅଭାବଟି ଜଣା ନାହିଁ ଜୀବନସାଥୀ ମୋ ପାର୍ବତୀ ବିଚାରୀ ଫଟା ପାଉଲାଟେ ନାହିଁ । ଷାଠିଏ ପଉଟି ଖାଉଛ ନିଇତି ସରପୁଳି ଛେନାପୋଡ ବେଲପତ୍ର ଖାଲି ଚୋବାଉଛି ମୁହିଁ ଖାଇବାକୁ ନାହିଁ ଥୋଡ । ସମୁଦ୍ରକୂଳରେ ଦେଉଳ ଭାଇନା ଖାଉଛ ଶୀତଳ ହାୱା ଭୂବନେଶ୍ୱରର ଗରମ ଦେଖିଲେ ହୋଇଯିବ ତମେ ବାୟା । ବିନ୍ଦୁସାର ଜଳ ଶୁଖିଯାଉଅଛି ଗାଧୋଇ ପାରୁନି ମୁହିଁ ଅନ୍ତ ବାସୁଦେବ ପ୍ରସାଦ ବାଣ୍ଟନ୍ତି ମୋ କଥା ଭାବନ୍ତି ନାହିଁ । କାର୍ତିକା ବସୁନି ମୟୁର ବାହନେ ଖୋଜୁଛି କରିସ୍ମା ପଲସର ପାର୍ବତୀ ଜମାରୁ ଷଣ୍ଢରେ ବସୁନି ଦର୍କାର ଆକ୍ଟିଭା ପ୍ଲେଜର । ଗଣେଶଟା ଡେଲି ଝାମେଲା କରୁଛି ଖାଇବାକୁ ରାଶି ଲଡୁ ପାର୍ବତୀ କହୁଛି ଟଙ୍କା ନାହିଁ ଯଦି ବିକିଦିଅ ତମ ଗଡୁ । ବୃଷଭ ମୋ ଡରେ ପାର୍ବତୀଙ୍କ ସିଂହ କାଳେ ଗିଳି ଦବ ତାକୁ ମୂଷାଟା ବସିକି ଚୁଟୁରୁ ଚୁଟୁରୁ କାଟେ ବାଘ ଛାଲଟାକୁ । ମୟୁରକୁ ଦେଖି ମୋ ଅଣ୍ଟାରେ ସାପ ଭିଡି ମୋଡି ଯଦି ହେଲା ଡର ଲାଗେ ଭାରି ବାଘଛାଲ କାଳେ ଖସି କରିବ ଲଙ୍ଗଳା । ଯାଚି ବରଦିଏ ପ୍ରଚାର ବୋଲି ମୋ ସବୁଦିନେ ନାହିଁ ଭିଡ କାମ ପଡିଗଲେ ଭକ୍ତ ମୋର କରେ ରୁଦ୍ରାଭିଷେକର ରଡ । ଭକ୍ତ ମୋର ଯେତେ ଭାରି ମତଲବି ଅଫିସରଠୁ ଅର୍ଦଳି ଗୁହାରି କରନ୍ତି ଲାଞ୍ଚ ଦେଇ ମୋତେ ଅଛଡ଼ା ଆନ୍ଧ୍ର କଦଳୀ । କହନ୍ତି ଶିବହେ ଦୟା ରଖିଥିବ ରୋକିବ ମୋ ଟ୍ରାନ୍ସଫର ଛୁଆପିଲା କେହି ଚଳି ପାରିବେନି ଛାଡି ଏ ଭୁବନେଶ୍ଵର । ଜାଗରରେ ଚତୁର୍ଦ୍ଦଶୀ ସୋମବାର ସଙ୍କ୍ରାନ୍ତିରେ ଠେଲାପେଲା ଶ୍ରାବଣ ମାସରେ କାଉଡିଆ ଭିଡ ଶୋଇ ପାରୁନାହିଁ ଭଲା । ଏଇଥିରୁ ତୁମେ ଜାଣି ପାରିବ ମୋ କେମିତି ଚଳେ ସଂସାର ଜଗତର ନାଥ ହୋଇ ପଚାରୁଛ ମତେ ପୁଣି କି ଖବର । ଚାହାଟେ ଯାଚନ୍ତି ପକେଟ୍ ମୋ କଣା ଭଲହେଲା ଭେଟାଭେଟ ବେଳ ହେଲେ ଟିକେ ବୁଲି ଆସନ୍ତନି ମୋ ଲିଙ୍ଗରାଜ ମଠ । ଜଗା କହୁଛନ୍ତି ମୋ ଦୁଃଖ କଥା ଶୁଣି ପାରିବକି ଭାଇ ହାତଗୋଡ ନାହିଁ ଟଣା ଭିଡା ହୋଇ ରଥଯାତ୍ରା କରେ ମୁଁହି । ପଣ୍ଡା ଉପଦ୍ରବ ଦିନୁ ଦିନ ବଢେ ସହି ହେଉନାହିଁ ଆଉ ମୋ ସ୍ୱର୍ଣ ଭଣ୍ଡାର ଊଣା ଦେଖି ତାଙ୍କ ସୁନାହାର ଦାଉଦାଉ । ହୁଣ୍ଡିକୁ ମୋହର ଚଳୁ କରୁଛନ୍ତି ଭକତକୁ ମାଡ ଦେଇ ଦେଖ ତିରୁପତି କି ସୁଖେ ଅଛନ୍ତି ହୁଣ୍ଡି ତାଙ୍କ ପୁରୁଥାଇ । ରଥରେ ମୁଁ ବସେ ମୋତେ ଘେରିଥାନ୍ତି ଅଠ୍‌ଚାଳିଶ ଇଞ୍ଚ ଛାତି ଦୟିତାପତିଏ ପଣ୍ଡାଙ୍କଠୁ ବଳି ଦେଖାନ୍ତି ତାଙ୍କ ଶକତି । ମିଳି ମିଶି ସବୁ ଚଳୁ କରୁଛନ୍ତି ନେତାଠାରୁ ବିଲଡର୍ ଆତଙ୍କବାଦୀଏ ଟାର୍ଗେଟ କରନ୍ତି ଶିରୀ ମନ୍ଦିରକୁ ମୋର । ପଥର ଖସୁଛି ଦେଉଳରୁ ମୋର ଆଇଏସ୍ ଆଇ ଦିଏ ଚିଠି ମନ୍ଦିର ଭାଙ୍ଗିଲେ ଦାୟି ରହିବୁନି ସର୍କାର ଦେଖାଏ ପିଠି । ଲକ୍ଷ୍ମୀ ଋଷି ତା ’ ର ଅଲଗା ରହୁଛି ସଂସାର ସୁଖ ମୋ କାହିଁ ନିଜ ଆଖିରେ ତ ଦେଖିଯାଅ ଥରେ ପୁରୀ ବୁଲିଆସ ଭାଇ । ( + – × ÷ % = ମୋତେ କ ’ ଣ ମିଳିବ ? ? ? ) ସବୁ ଭକ୍ତ ଏଠି ବିକଳେ ଧାଆନ୍ତି ସୁଆର୍ଥ ଯେଉଁଠି ଥାଇ ଜଗନ୍ନାଥ କିଏ କିଏ ଲିଙ୍ଗରାଜ ଯଦି ମତଲବ ନାହିଁ ।	0
ବିମୁଦ୍ରିକରଣ ମୋଦି ସାଇଁ ତୁମେ ଯାହା କଲ ଭାରି ଭଲ କଲ ବିମୁଦ୍ରିକରଣ ଆଠ ନଭେମ୍ବରେ ଥୋପି ଦେଲ । କଳା ଟଙ୍କା ବାଲା ମୁଣ୍ଡେ ହାତ ଦେଇ ବସିଛନ୍ତି ବିରୋଧୀ ବାଲାଏ ଦାନ୍ତ କଡମଡ କରୁଛନ୍ତି । ଚାର୍ଟାର୍ଡ ଓକିଲ ତଥାପି କହନ୍ତି ଦମ୍ଭ ଧର ଶହେରେ ଚାଳିଶି ଦେଇକି କଳାକୁ ଧଳା କର । ବ୍ୟାଙ୍କ ଧାଡିରେ ଜନତାର ହୁଏ ଲମ୍ବା ଦାଢୀ ବ୍ୟାଙ୍କର ବାପୁଡା ଖଟି ଖଟି ହେଲେ ବୁଢା ବୁଢୀ । ଟଙ୍କା ଦେଖା ନାହିଁ ଚାହିଁ ଚାହିଁ ଆଖି ପାଣି ମରେ ରିଜର୍ଭ ବ୍ୟାଙ୍କର କିସ ଯାଏ କିଏ ମଲେଗଲେ । ଏଟିଏମ୍ ଗୁଡା ଅଭିଶାପ କେତେ ନେବେ ଆଉ ମହାମେରୁ ପରି ଛିଡା ପଛେ ନୋଅଟ ନଥାଉ । ଏବେଳରେ ତୁମେ ଉଭାନ ହେଲକି ମୋଦି ସାଇଁ ବ୍ୟାଙ୍କର ବାପୁଡା ଗାଳି ଣୁଣି କାନ ମାରେ ଝାଇଁ । ପରକିଜାଇଟ ଟିକସର ଖଣ୍ଡା ଝୁଲୁଅଛି ବିଦେଶ ଭ୍ରମଣ ଆଶାଟି ମଉଳି ଯାଇ ଅଛି । ବ୍ୟାଙ୍କର କରିବେ ଦେଶ ଅର୍ଥନୀତି ଆଗେ ଠିଆ ଦରମା ବେଳକୁ ଲାଭ କ୍ଷତିର ହିସାବ କିଆଁ । ବ୍ୟାଙ୍କର ଭାଇହେ ଏ ଜନମେ କିଛି ନମିଳିଲେ ଭାବନା ନକର ସରଗ ବାସଟି ଥୁଆ ଭଲେ ।	0
ଛୋଟ ମୋର ଗାଁଟି ତୋଟାମୂଳ ଠାରୁ ପାହାଡ଼ ଯାଏ ସେ ବେନି କୋଟି । ପୃଥିବୀ ବିଦିତ ସେହି ମୋ ନିଜ ଛୋଟ ଗାଆଁଟି । । ସରଗ ପଡ଼ିଛି ଛିଡ଼ି ତା ’ ପ୍ରତି ଧୂଳିକଣାରେ । ଆଙ୍କିଛି ମେଦୁର ଛବି ମୋ ସେହି ହୃଦ - ଅଗଣା ଟାରେ । । ସେଇଠି ଜନମ , ସେଇଠି ଅଛି ମୋ ଷଠୀଘର । ଗୁଞ୍ଜରେ ହୃଦୟେ ଆଜିବି ତାର ସରସୀ ତୀର । । ବିଶାଳ ଦୁନିଆ କଣରେ ମାତ୍ର ଚାଖଣ୍ଡେ ଥାନ । ଛୋଟ ତାର ସୀମା , ସଂସ୍ଥାନ ତାଠୁ ଆହୁରି ସାନ । । ମତୁଆଲା ଝର କରେ ତା ପାଶେ କେତେ କିମିଆ । ସପନ ରାଇଜେ ଆଙ୍କେ ତା ଲୋଭନୀୟ ଦୁନିଆ । । ସବୁଠୁ ରୋଚକ ଫଗୁଣ ତାର ଉଷା ପାହାନ୍ତି । ଇଚ୍ଛା ହୁଏ ଥରେ ମାଟିରେ ତା ’ ର ଶିର ନୁଆଁନ୍ତି । । ପାଞ୍ଚହାତ ଦେହେ , ଖଞ୍ଜା ମୋ ପାଞ୍ଚ ପଞ୍ଜରା କାଠି । ମରଣ ଲଭିବି କାୟା ମୋ ’ ସେଠି ହେବ ତାହାଟି । ।	1
ମୁନି ମୌନ ହୋଇଯାଏ ! ନା ଶବ୍ଦର ଆଡମ୍ବରରେ ନା ଶାସ୍ତ୍ରର ବ୍ୟାଖ୍ୟାନରେ ନା ଶୃତିର ଶ୍ରବଣରେ ନା ଜ୍ଞାନର ପରାକାଷ୍ଠାରେ ନା ବିତ୍ତର ବୈଭବରେ ନା ତୀର୍ଥର ଆଲମ୍ବନରେ ନା ଦେବର ଦର୍ଶନରେ… ସବୁ ପ୍ରଭେଦ ମିଟିଯାଏ ଅନ୍ଧାର ହଟିଯାଏ … ଯେବେ ଶୂନ୍ୟ ନୀଡ଼ରେ ଆତ୍ମପକ୍ଷୀଟି ଜାଗି ଯାଏ ! ମୁନି ମୌନ ହୋଇଯାଏ !	1
ପ୍ରେମର ମୂଲ୍ୟ ଭଲ ପାଇବାର ମାନେ କ ’ ଣ ଖାଲି ଝୁରି ମରିବା , ମାନ ଅଭିମାନ ରାଗ ରୂଷା ଆଉ ମନ ମାରିବା ? ବିରହ ମିଳନ , ମନର ବନ୍ଧନ ପ୍ରେମର ନାଆଁ , ଅଳିକ ଯଦି ପ୍ରେମର ମୂଲ୍ୟ ତା ’ ର ପାଇଁ ଏତେ ଭାବନା କିଆ ? ଦୁଇ ମନ ଯଦି ଏକାଠି ହୁଏ ଯାଏନା ତୁଟି , ଦୁଇ ଧାର ଯଦି ଏକାଠି ମିଶେ ଯାଏନା ଫିଟି । ସାଗର ସଙ୍ଗମ ଲଭିଲେ ସରିତ ପାରେନା ଖସି , ପ୍ରେମ ସେଇମିତି ଏକରେ ଆନେକ ଯାଏ ତ ମିଶି ।	1
ନୁଆ ବର୍ଷ ଋତୁ ବଦଳି ଯାଏ ଦିନ , ସପ୍ତାହ , ମାସ ବି , ମୋ ଗାଁଆ ନଇରେ ବଢି ଆସେ ଏ କୁଳ ସେ କୁଳ ଖାଉଥିବା ପ୍ରଚଣ୍ଡ ଜଳ ଧାର ଟି ବଦଳି ଯାଏ ତନୁ ପାତଳୀ କୁଆଁରୀ ଝିଅଟିଏ ପରି , ହେଲେ ଉଦଣ୍ଡି ନୁହେଁ , ନୁଆ ବୋହୁଟିଏ ପରି , ଲାଜରେ ସରମି ଯାଏ , ସରୁ ଜଳ ଧାର ଟିଏ କୁଳୁ କୁଳୁ ଗୀତ ଗାଇ ବୋହିଯାଏ । ନିଦାଘ ଗ୍ରୀଷ୍ମ ଯାଏ , ବର୍ଷା ବି ବାହୁଡେ , ଗଛର ପତ୍ର ଝଡି ଯାଏ ପୁଣି ନବ ପଲ୍ଲବିତ ହୁଏ । ଶିତ ଆସେ ଶିତ ଯାଏ , ବସନ୍ତର କୋଇଲି ଗାଏ , ମଳୟ ବୋହେ , ଅସୁମାରି ଫୁଲର ସମ୍ଭାର ନେଇ । ପୁଣି ଏକ ଶିତ ସଂଧ୍ୟାରେ , ଅଭିନନ୍ଦନ ପତ୍ର ସବୁ ଅଜାଡି ହୋଇ ପଡେ ଟେବୁଲ ଉପରେ , କୋଳାହଳ ଭରା ମଧ୍ୟ ରାତ୍ରି ଶାନ୍ତ ହୋଇଯାଏ ମୁହୁର୍ତ୍ତକ ପାଇଁ , କାନ୍ଥ ରୁ ଓହ୍ଲାଇ ଯାଏ ପୁରୁଣା କ୍ୟାଲେଣ୍ଡର , ଅନେକ ତୋପର ସଲାମୀ ନେଇ , ସଂଖ୍ୟାଟିଏ ବଦଳି ଯାଏ , ବୟସ ବଢିଲା , କି ଜୀବନରୁ ବର୍ଷଟିଏ କମିଲା ଜଣା ପଡେ ନାହିଁ । ହେଲେ ବାର ମାସରେ ଥରେ , ଏଇମିତି ସଂଖ୍ୟା ବଢି ବଢି ଚାଲେ ବର୍ଷ ଆଉ ବୟସର ବଢିବା କମିବା ର ଦ୍ୱନ୍ଦ ହିସାବ କରିବାକୁ ବେଳ କାହାକୁ ? ସଭିଏଁ ନୁଆ ର ସ୍ୱାଗତ ରେ ବ୍ୟସ୍ତ ।	1
ଶେଷ ସ୍ମୃତି ତୁମେ ପାଖେ ଥିଲେ ଫୁଲର ମହକ ଅକାରଣେ ଯାଏ ଭରି , ସତେ ଯେପରି ଏ ପଉଷ ମାସରେ ବସନ୍ତ ଯାଇଛି ଭରି । ତୁମେ ପାଖେ ଥିଲେ କୁହୁଡ଼ି ପରିକା ମାଡ଼ି ଆସେ ସତେ ପ୍ରେମ , ଟୋପା ଟୋପା କରି ସେନେହ ବରଷେ ଶୀତରେ ଯେପରି ହେମ । - X - X - X - X - X - ଦେଖିଥିଲି କେତେ ସପନ ତୁମେ ଆସିବାର ବାଟ ଚାହିଁ ଚାହିଁ ବିତିଗଲା କେତେ ଦିନ । ହେଲେ ଆସିଲନି ତୁମେ , ଜଳି ପୋଡ଼ି ସବୁ ପାଉଁଶ ହେଲା ଯେ ଭାଙ୍ଗିଗଲା ମୋର ମନ । ଏବେ ଆସେ ଖାଲି ବୈଶାଖର ତାତି ଶରତର ନାହିଁ ଦେଖା , ତୁମେ ଯେପରି ମୋତେ ଠକି ଗଲ ବସନ୍ତର ନାହିଁ ଦେଖା । ଲୁହ ଝରେ ଖାଲି ଦୁଇଟି ଆଖିରୁ ମେଘରୁ ବରଷା ପରି , ଆଉ କିସ ଅଛି ଏଆଇ ଜୀବନରେ ସବୁ ତ ଯାଇଛି ସରି । ଏବେ ମୋତେ ମୋର ଭଙ୍ଗା ମନ କହେ ଦେ ତୋ ଜୀବନ ହାରି , ହେଲେ ତୁମ ଏଇ ଶେଷ ସ୍ମୃତିତକ ଦିଏ ନାହିଁ ମୋତେ ମରି ।	1
ପ୍ରଭାତ ଗୀତି । ପ୍ରଥମ । ଆମ ଗାଁ ନଈ ମୋଡେ ସକାଳ ସୂରୁଯ ଉଏଁ , ଝଲସାଇ ସାରା ଧରା ; ପାଣିସୁଅ ପରି ସମୟ ଆଗକୁ ଧାଏଁ । । ସୂରୁଯ ଉଆଁରେ ନାଲି ମୁରୁଜରେ ପୂରୁବ ଦିଗ ହସେ , ନୂଆଁ ଜୀବନର ଧାରା ବହି ଚାଲେ ପ୍ରଭୂଙ୍କ ଆଶୀଷ ଆଶେ । । । ଦ୍ୱିତୀୟ । ସକାଳ ସୂରୁଯ ଉଠେ ଆମ ଗାଁ ନଈ ଡେଇଁ ବୁଣି ସୁନେଲି ଅରୁଣ ଆଭା ; କି ସୁନ୍ଦର ସତେ ପ୍ରଭୂଙ୍କ ଆଶୀଷ ସକାଳ ବେଳାର ଶୋଭା । ।	1
ତୁମେ ପରା କହିଥିଲ ହେ ଇଶ୍ଵର , ତୁମେ ପରା କହିଥିଲ ପରୀଟିଏ ମୋ ବାଟ ରହିଛି ଚାହିଁ ହସିବ ସେ , ହସାଇବ କୋଳେ ନେଇ , କେତେ ଯତନରେ । । ତୁମେ ପରା କହିଥିଲ , ତା ଆଦର ଯତ୍ନ ତୁମ ପରି ତା ହାତେ ଯାଦୁ ଅସୁମାରି କୋମଳ ପରଶ ତା ଅମୃତ ସମ । । ତୁମେ ପରା କହିଥିଲ , କହିବ ସେ ଶିଖାଇବ ଯେତେ ମିଠା କଥା , ସେ ଦୁନିଆର ହାତ ଧରି ଶିଖାଇବ ଚାଲି । । ତୁମେ ପରା କହିଥିଲ , ହାତ ଯୋଡି ଶିଖାଇବ ପ୍ରାର୍ଥନା ମମତା ମୟୀ ପରୀଟି ରକ୍ଷା କବଚ ସାଜିବ ମୋ ପାଇଁ । । ତୁମେ ପରା କହିଥିଲ , ମା , ସେ ପୃଥିବୀ ରେ ତୁମର ରୂପ ହେଲେ କାଇଁ ସାଜିଲା ସେ ବଇରୀ କନ୍ୟା ସନ୍ତାନ , ମୁଁ , ଅନ୍ତରରେ ମୋର ହତ୍ୟା କରି । ।	0
ଇତି ହୋଇଗଲା ଇତିହାସ ଚକ୍ରାନ୍ତର ଚକ୍ରବ୍ୟୁହକୁ ଭେଦ ନ ପାରି , ଇତି . . . ହୋଇଗଲା ଇତିହାସ ! ଅନୁଶାସନର କୁରୁକ୍ଷେତ୍ରେ ସ୍ୱଚ୍ଛତାର ଦୁନ୍ଦୁଭି ବଜାଉଥିବା ସପ୍ତରଥୀ - ମହାରଥୀମାନଙ୍କ ସହ ଏକାକିନୀ . . . ଯୁଝି ଯୁଝି ଜୀବନ ଯୁଦ୍ଧରେ ବିଚାରୀ , ହାରିଗଲା ବିଦ୍ରୋହିଣୀ ଶିକ୍ଷୟିତ୍ରୀ ଇତିଶ୍ରୀ । ପାରିଲେନି କେହି ସାହା ଭରସାର ଶଙ୍ଖ , ଚକ୍ର ଧରି ; ଶିକ୍ଷା ଆଉ ଶିକ୍ଷାୟତନର ରଣାଙ୍ଗନେ , ପାପୀ , ଦୁରାଚାରୀ - ଭ୍ରଷ୍ଟାଚାରୀ ଦୁର୍ଯ୍ୟୋଧନ - ଦୁଃଶାସନମାନଙ୍କ କାମନାର ନିଆଁରେ ହୁତ୍‌ହୁତ୍ ହୋଇ ଜଳୁଥିବା ନିରିମାଖୀ ଇତିଶ୍ରୀ କଞ୍ଚା ଦେହଟାକୁ ଉଦ୍ଧାର କରି ! ବରଂ , ଛକାପଞ୍ଝାର ପଶାଖେଳି କ୍ଷମତାଲିପ୍‌ସୁ ବାହୁବଳି ରାଜନୀତିର ଯଜ୍ଞକୁଣ୍ଡେ ରାତାରାତି କିରୋସିନି ଢାଳି ଜାଳିଦେଲେ , ନିରୀହା ଅବଳା ଶିକ୍ଷୟିତ୍ରୀର ଜୀବନ ଜୁଇ । ବାଜି ଉଠିଲା , ଘନଘନ କାନ୍ଦଣାର କେନ୍ଦରା ଗୀତ ଗାଁରୁ ସହର ଆଉ ରାଜ୍ୟ ରାଜଧାନୀ ଯାଏଁ ନିମିଷକ ମଧ୍ୟେ , ପୋଡ଼ି ପାଉଁଶ ହୋଇଗଲା ସମୟର ହରିତ୍ ଡାଳରେ ଶତସହସ୍ର ବେବିନା , ନିର୍ଭୟା ଆଉ ସୁଜାତାଙ୍କ ପରି ସ୍ୱପ୍ନଫୁଲ ଫୁଟାଇବାର ସବୁ ଉଦ୍ଦାମତା !	0
ପଞ୍ଚସଖା ସ୍ନେହ : - ଆପଣାର ସବୁତକ ସଦ୍ଦିଚ୍ଛାକୁ ଅଜାଡ଼ି ଦେଇ ବୁକୁର ଉହାଡ଼ରୁ ରକ୍ତର ଶପଥ ନେଇ ଭଲ ପାଇବା ଅନ୍ତର ମଧ୍ୟରେ ମିଳନର ଫଗୁଣରେ ପିଚ୍‌କାରୀ ଧରିଥିବା ଝିଅଟିଏ । ପ୍ରୀତି : - ବାସ୍ତବର ଉପକଣ୍ଠେ ଶାଶ୍ୱତ ଝରଣା ସମ ପବିତ୍ର ଏବଂ ନିର୍ମଳ ଚରିତ୍ରର ନିବିଡ଼ ସମ୍ପର୍କ ସ୍ୱଚ୍ଛ - ଶ୍ୱେତ , ସ୍ୱର୍ଗୀୟ ସମ୍ୱଧ ପରି ସତ୍ୟ ଶିବ ସୁନ୍ଦର ଦୁଇଟି ଆତ୍ମାର ମଧୁର ମିଳନ ସଫଳ ସ୍ୱପ୍ନର ଏକ ସ୍ଥିରଚିତ୍ର । ମାୟା : - ଅଜଣା ବନ୍ଧନର ଶକ୍ତ ରଜ୍ଜୁଟିଏ ନୂତନ ପୁଲକର ଆବେଗମୟ ସତ୍ତାରୂପେ ସମସ୍ତଙ୍କ ହୃଦୟ ତିଥିରେ ସେ ସ୍ୱପ୍ନର ଢେଉ ତୋଳେ ହୃଦୟର ପ୍ରଶାନ୍ତ ସାଗରେ ପ୍ରତିକ୍ରିୟାଶୀଳ ହୋଇଉଠେ ସମୟେ ସମୟେ ! ମମତା : - ସଫଳ ଚିତ୍ରକରଟିଏ ଅନ୍ୟରେ ରଙ୍ଗ ଲେପିବାକୁ ସୁନ୍ଦର ଫୁଲଟିଏ ଦେବତାର ପୂଜା ପାଇଁ ସୁନ୍ଦର ଜାଗାଟିଏ ଜୀବନ ଗଢ଼ିବା ପାଇଁ ସୁନ୍ଦର ଶବ୍ଦଟିଏ ସ୍ଲୋଗାନ୍ ଦେବା ପାଇଁ ଜୀବନ ଜୀବିକାର ସଂଗ୍ରାମରେ । ଜୀବନ : - ସୁନ୍ଦର ଭେଟିଟିଏ ସ୍ରଷ୍ଟାଙ୍କର ସୃଷ୍ଟିର ଜୟନ୍ତୀକୁ ଅତୁଳନୀୟ ଚିଜଟିଏ ସମସ୍ତଙ୍କ ସାମ୍ନାକୁ ସ୍ୱନାମଧନ୍ୟ କବିଟିଏ କବିତାକୁ ଚିହ୍ନିବାକୁ ଜୀବନ - ସ୍ରଷ୍ଟାଙ୍କର ବଗିଚାକୁ ସଜାଉଥିବା ରଙ୍ଗ ବେରଙ୍ଗର ଫୁଲ ଆଉ ରଙ୍ଗୀନ ପ୍ରଜାପତି ଦଳ କିମ୍ୱା ସବୁଜ ଘାସଗଛ !	1
ଜୀବନର ଧାରେ ଧାରେ ଏଇ କ ’ ଣ ମୋ ଜୀବନର ଗତି ? ସ୍ୱପ୍ନ ଯଦିଁ , ମୋ ସାଥେ ଲୁଚକାଳି ଖେଳେ ଏଇ କ ’ ଣ ମୋ ଆଶାର ପୀରତି ? ସୁଖ ଜହ୍ନ ଲୁଚେ , ଯହିଁ ଦୁଃଖର ବଉଦ ତଳେ । ଏଇ କ ’ ଣ ମୋ ଆକାଂକ୍ଷାର ନୀତି ? ପ୍ରତୀକ୍ଷାର ଯହିଁ ଅନ୍ତ ହୁଏ ନାହିଁ ଏଇ କ ’ ଣ ସତେ ସେଇ ଚାଲିବାର ରୀତି ? ଯନ୍ତ୍ରଣାର ପଥ ଯହିଁ କେବେ ଶେଷ ହୁଏ ନାହିଁ । ଏଇ କ ’ ଣ ଜୀବନ ମରୁର ଭୀଷଣ ତାତି ପାଦକୁ ନୁହେଁ , ହୃଦୟକୁ ପୋଡ଼ି ଦେଉଥାଏ ଏଇ କ ’ ଣ ସେଇ ମିଛ ମରୀଚିକା ଛାଇ ଆଖି ସହ ମନକୁ ବି କାବୁ କରିନିଏ । ଏଇ କ ’ ଣ ସପନର ମିଛ ବାଲିଘର ସ୍ଥିତି ଯା ’ ର କେବଳ ନିମିଷେକ ପାଇଁ ଏଇ କ ’ ଣ ସେଇ ଅଭୀପ୍ସା ମୋ ହୃଦୟର ନିତି , କାନ୍ଦି ମରେ ଯାହା ପାଇଁ । ଏଇ କ ’ ଣ ବନ୍ଧୁତ୍ୱର ସେଇ ଅତୁଟ ବନ୍ଧନ ଆଜି ଧୋକ୍କା ଦିଏ କାହିଁ ଲୁଚି ରହି ଏଇ କ ’ ଣ ସେଇ ସ୍ୱଦେଶ ଗୋଲାମ ଅକାରଣେ ପାଲଟିଯାଏ ହୋଇ ଦେଶଦ୍ରୋହୀ । ଏଇ କ ’ ଣ ମିଥ୍ୟାର ସେ ପ୍ରବାଳ ପ୍ରାଚୀର ଚିକ୍‌ଚିକ୍ କରି ମନକୁ ଭ୍ରମରେ ପକାଏ ଏଇ କ ’ ଣ ସତ୍ୟର ତୀକ୍ଷ୍ଣ ନଜର ସ୍ଥିତି ଯା ’ ର ଆଜି କାହିଁ ଲୁଚିଯାଏ । ଏଇ କ ’ ଣ ସେନେହର ପ୍ରକାଣ୍ଡ ପ୍ରାଚୀର ସଦା ଖାଲି ଆଜି ସ୍ୱାର୍ଥାନ୍ୱେଷୀ ହୋଇଯାଏ ଏଇ କ ’ ଣ ସତେ ଶୁଦ୍ଧ ପ୍ରେମର ବିଚାର ଅନ୍ଧତ୍ୱର ଧାର ବାହି ଦୁନିଆଁକୁ ଶୁପ୍ତ କରିଦିଏ । ଏଇ କ ’ ଣ ଦୁଃଖୀ ମାଆର ସପନ ଆଜି ଲୁହଧାର ହୋଇ ବହିଯାଏ , ଏଇ କ ’ ଣ ସତେ ସେଇ ଆଶାବାଦୀ ନୀତି ଏକ ପିତାର ଆଜି ପ୍ରତିକ୍ଷଣେ ନିଜଠାରୁ ଯିଏ ଭରସା ତୁଟାଏ । ଏଇ କ ’ ଣ ସ୍ୱପ୍ନ ସୁନ୍ଦରୀ କୋମଳାଙ୍ଗୀ ଲଳନାର ଯାହା ଲୋଭାତୁର ସମାଜର ବଶବର୍ତ୍ତୀ ହୁଏ , ଏଇ କ ’ ଣ ତା ’ ସପନର ଜଉଘର ଯିଏ ଯୌତୁକ ନିଆଁରେ ଜଳି ଛାରଖାର ହୁଏ । ଏଇ କ ’ ଣ ଭବିଷ୍ୟ ଏକ ଉଚ୍ଚ ଆଶାବାଦୀ ଛାତ୍ରର ପରୀକ୍ଷାର ନିଷ୍ଠୁର ବାତାବରଣରେ ଲୁଚିଯାଏ ଏଇ କ ’ ଣ ତା ’ ଜୀବନର ଗତିର ସ୍ୱରୂପ ଚାରିକାନ୍ଥ ବେଷ୍ଟନୀରେ ଯିଏ ଲୁଚି ରହିଯାଏ । ସତରେ ଏଇ ଆଜି ଆମର ପ୍ରକୃତ ସ୍ୱରୂପ ନିଜେ ନିଜକୁ ସଦା ଡରୁଥାଏ ଅହଙ୍କାର ଆଉ ମିଛ ଅହମିକା ନେଇ ନିଜ ମଥାକୁ ନିଜେ ନୁଆଁଉଥାଏ ।	0
ରଚନା - ନଈବଢ଼ି କାଗଜର ବାଘ ବେଳେ ବେଳେ ଏମିତି ଡରାଏ । ଝୁଅର ରଚନା ଖାତାର ନଈବଢ଼ି କୂଳ ଉଛୁଳାଏ । ଛତିଶ ଗଡ଼ର ବର୍ଷା - କେତେ ଗଡ଼ଜାତ ଡେଇଁ , ସମତଳ ଛୁଇଁ ସମୁଦ୍ରକୁ ଯାଏ । ନଈ ପାଣି ଚାଟିନିଏ ବାଟି ବାଟି ଫସଲ , ଘର ଦୁଆର , ସ୍ଥାବର - ଅସ୍ଥାବର ଗାଁ ଦାଣ୍ଡରେ କୁନିପୁଅ ଭସାଉଥିବା କାଗଜର ଡଙ୍ଗା , ମଟର ବୋଟ ଓ ଷ୍ଟିମର୍ ସତସତିକା ଡଙ୍ଗା ହୋଇ ଛୁଟେ - ଗାଁ ଗୋହିରୀ , ତଳମାଳ ଓ ରାସ୍ତା ଘାଟ । ଆଖି ପାଉନଥିବା ପାଣି କାତ ଠିକୁନଥିବା ନଈ କେଉଁଠି ବିଲୁଆଖାଇ ତ କେଉଁଠି ଦଳେଇଘାଇ ! ଶାଗୁଣା ଭଳି ଉଡ଼ିବୁଲେ ଉଡ଼ାଜାହାଜ ଶୂନ୍ୟରୁ ଖସେ ଯାହା ଶୂନ୍ୟରୁ ଝାମ୍ପି ନିଅନ୍ତି ମହାପାତ୍ର ପୁଏ । ଯୋଜନାର ଫର୍ଦ୍ଦ କ୍ଷୟକ୍ଷତିର ଅଙ୍କକଷା ଚାଲେ ରାଜଧାନୀର ସରକାରୀ ଫାଇଲ୍ରେ । ନଈବଢ଼ି ଫେରିଯାଏ ଆପଣା ରାସ୍ତାରେ । ମରୁଡ଼ିକୁ ଶଙ୍ଖୁଳେଇ ଆଣେ ପରବର୍ତ୍ତୀ ସମୟ । ନଅଙ୍କର ଦୁଃଖ , ପଞ୍ଚାବନ ପଚସ୍ତରୀ , ବୟାଅଶି , ବଢ଼ିର କରାଳ ଏବଂ ମହାବାତ୍ୟର ବଳ ଅଙ୍ଗେ ଅଙ୍ଗେ ଲିଭେଇଚି ଓଡ଼ିଶା । ସିଏ ଜାଣିଛି - ଏମିତି କେତେ କେତେ ଦୁର୍ବିପାକ ଆସିବ ଓ ଯିବ । ଛାତିକି ପଥର କରି ବଞ୍ଚିଯିବାଟା ବୋଧହୁଏ ରଚନା ଖାତାର ନଈବଢ଼ି ଓ ଏବର ନଈବଢ଼ି ଭିତରେ ଫରକ ଏତିକିଯେ ନଈବଢ଼ି ଛପାଯାଏ ଖବରକାଗଜରେ ଝୁଅ ମୋର ଲେଖୁଛି କାଗଜ କାଳିରେ ।	0
ତା ’ ର ନିର୍ଜନତା ସେ କହିଲା ଦେଖ ମୋ ଦେହ ଭଲ ରହୁନାହିଁ ମୁଁ ଏହା ଚାହୁଁନାହିଁ କି ମୋ ପିଲାମାନେ ମୋ ଯନ୍ତ୍ରଣା ଦେଖିବାରେ ଅଭ୍ୟସ୍ତ ହୁଅନ୍ତୁ କିମ୍ୱା ମତେ ଦୟା କରନ୍ତୁ ଅଥବା ଭୁଲିଯାଆନ୍ତୁ ଏକଥା ସିଏ ଦଶବର୍ଷ ପୂର୍ବେ କହିଥିଲା ଆଜି ସେ ବାରମ୍ୱାର କହୁଛି ମତେ ଯନ୍ତ୍ରଣା ହେଉଛି ଏହା ସେ ବହୁସମୟ ଧରି ବନେଇ ଚୁନେଇ କହୁଛି ଯେମିତି ସେ ପୀଡ଼ା ଏକ ଅନ୍ତହୀନ ନିର୍ଜନତା ଯେଉଁଠି କେବଳ ସେ ଅଛି ଏବଂ ସିଏ ହିଁ ତାକୁ ଦେଖି ନିଜେ ହେଉଛି ଆଶ୍ଚର୍ଯ୍ୟ ଚକିତ ।	0
ସୃଷ୍ଟିର ଅବୁଝା ନିୟମ ବେଳା ତ କହେନା ଊର୍ମି ତୁମେ ମତେ ଯାଅ ଟିକେ ଛୁଇଁ କାହିଁକି ଯେ କୁହ ତୁମେ ଫେରିଯାଅ ତାକୁ ଛୁଇଁ ଦେଇ । ଜହ୍ନ ତୁମକୁ ଧରା ତ ଆଲୋକ ମାଗେନା ଢାଳିଦିଅ ତୁମେ କାହିଁକି ଯେ ଏତେ ଜୋଛନା ପୁଣି କେବେ ଲୁଚି ଯାଅ ଅନ୍ଧାରେ ତାକୁ ଭରିଦେଇ । ନ ମାଗିଲେ କେବେ ମିଳିଥାଏ ସୁଖ ସେନେହ କେବେ ପୁଣି ମିଳେ ଛଳନାର ବିଷବଳୟ କାହିଁକି ଏମିତି ହୁଏ ଆଜିଯାଏ କେହି ବୁଝିନାହିଁ ।	0
କ୍ୟାଣ୍ଟନ୍‌ମେଣ୍ଟ୍‌ରେ ବର୍ଷା ନିର୍ଜନ ରାତିରେ ବର୍ଷା ହେଲେ ମୋ ଛାତି ଥରେ ମନ କାନ୍ଦେ ବାହୁନି ବାହୁନି , କ୍ୟାଣ୍ଟନ୍‌ମେଣ୍ଟ୍‌ ରୋଡ୍ ଭିଜିଲେ ବର୍ଷାରେ ମୋ ଛାତି ଭିଜେ ମୋ ଆଖି ଲୁହରେ ତା ’ ଦୁଃଖ ଜମା ସହି ତ ହୁଏନି । କ୍ୟାଣ୍ଟନ୍‌ମେଣ୍ଟ୍‌ ରୋଡ୍‌ର ଛାତିସାରା ପରାଜିତ ସୈନିକ ପରି ମୁଣ୍ଡପୋତି ଛିଡ଼ା ହୋଇଥିବା ପାଟଳି ଗଛ ତଳେ ଜମା ହୁଏ ପାକଲା ପତର , ବର୍ଷା ଛିଟା ଖୋଲିଦିଏ ତା ’ ଛାତି ତଳେ ଲୁଚିଥିବା ବାରବାଟୀ ଦୁର୍ଗର ହଜିଲା ପଥର , ମୁଁ ଖୋଜେ ପୋଷ୍ଟାଲ୍ କଲୋନୀ ଆଗରେ ଖୁଣ୍ଟପରି ଛିଡ଼ା ହୋଇଥିବା ପୋଷ୍ଟବାକ୍ସ ଭିତରେ କାଳେ ଭିଜୁଛି କି ମୋ ପାଇଁ ଲେଖାଥିବା ମୋ ପ୍ରୀୟାର ପ୍ରଣୟ ପତର । କ୍ୟାଣ୍ଟନ୍‌ମେଣ୍ଟ୍‌ ରୋଡ୍‌ର ଦୁଇ ବାହୁ ଧରି ମୁହାଁ ମୁହିଁ ଅଣ୍ଟା ସଳଖି ଥିବା ବ୍ରିଟିଶ୍ ବେଳର ନାଲି ରଙ୍ଗ ମଖା କୋଠାରେ ବର୍ଷା ମାଡ଼ ହୁଏ , ବର୍ଷା ମାଡ଼ ହୁଏ ମଧୁବାବୁଙ୍କ ପଥର ଦେହରେ , ଆକାଶବାଣୀର ଲୁହା ଖୁଣ୍ଟ ଅଟ୍ଟହାସ୍ୟ କରେ ଫେରିଯାଅ ଫେରିଯାଅ ପ୍ରେମିକପ୍ରବର ବର୍ଷା ହେଲେ ତୁମ ପ୍ରୀୟା ଆଉ ଆସୁନି ଥାପିବାକୁ ପାଦ କ୍ୟାଣ୍ଟନ୍‌ମେଣ୍ଟ୍‌ ରୋଡ୍‌ର କଳା ମଚ ମଚ ଛାତିରେ । ତଥାପି ମୁଁ ପ୍ରତୀକ୍ଷାର ଦିହୁଡ଼ି ଜାଳୁଛି ପ୍ରତିଥର ଏଇମିତି ବରଷା ରାତିରେ ।	0
ଇସ୍ତାହାର ଏହା କ ’ ଣ ଜୀବନର ଇସ୍ତାହାର ନିରୂପିତ ଠିକଣାକୁ ଖୋଜିବାର ଲିପ୍ସା ଅର୍ଦ୍ଧଦଗ୍ଧ ବହ୍ନିର ବଳୟେ ଏହା କ ’ ଣ ଜୀବନର ସ୍ୱର୍ଗଦ୍ୱାର ପ୍ରତୀକ୍ଷା ଯେଉଁଠି ଖାଲି ଯନ୍ତ୍ରଣାର ତପ୍ତ ଶରଶଯ୍ୟା ଜୀବନର ସାମ୍ନା ରାସ୍ତା କେତେ ପାଖାପାଖି ଅଥଚ କେମିତି ଫାଙ୍କା କାହିଁ କେଉଁଠିତ ସ୍ୱରଟିଏ ଶୁଭୁନାହିଁ ଅପ୍ରାକୃତିକ ଭାରି ଶବ୍ଦଟିଏ ନଈପଠା ବନବିଥି ଆକାଶ ବିତାନ ଭାରି ଚୁପ୍‌ଚାପ୍ ଅକସ୍ମାତ୍ ପକ୍ଷୀଟିଏ ଉଡ଼ନ୍ତା ଅବା ନଈର ଡହ ଡହ ତାତିଲା ବାଲିରେ ଆଞ୍ଜୁଳାଏ ତୃଷ୍ଣାର ସାନ୍ତ୍ୱନା ପବନ ହିଲ୍ଲୋଳ ତଳେ ଫୁଲଟିଏ ଗାଉଥାନ୍ତା ଗୀତ ମୁଁ ଭୁଲନ୍ତି ମୋର ସେ ବିକୃତ ଅତୀତ କାହିଁ ସେପରି ତ କିଛି ନାହିଁ ଚିହ୍ନା ଚିହ୍ନା ଦୃଶ୍ୟ ସୃଜନୀର ମିଳନ ମୂର୍ଚ୍ଛନା ନାଲି ନେଳି ଫୁଲ ପକା ଲତା ଏଠି ସେଠି ଆଲୁଅର ମନ୍ଦ୍ରିତ କବିତା ଏହା କ ’ ଣ ଜୀବନର ମହାକାବ୍ୟ ରାତ୍ରୀ ଯେବେ ବିଷର ପିଆଲା ମୌସୁମୀର ପ୍ରତି ଶବ୍ଦ ଛାତିଥରେ ବତାସ ଖେଳାଏ ତୁହିନ ଧବଳ ଜ୍ୟୋତ୍ସ୍ନା ଆଙ୍କିଦିଏ ମିଳନର ମୃତ୍ୟୁ ଦାଗ ସୁରଭିତ ଫୁଲଙ୍କ ଓଠରେ ଏ କେଉଁ ନିସ୍ତବ୍ଧ ଦ୍ୱୀପ ଏଠି କେଉଁ ଭୟଙ୍କର ଋତୁ କାମନାର ନଦୀଟିଏ ଆତ୍ମହତ୍ୟା କରେ ମୃତ୍ୟୁର କୈବର୍ତ୍ତମାନେ ଓଟାରି ନିଅନ୍ତି ସଂଜ୍ଞାହୀନ ମୁହୂର୍ତ୍ତ ସବୁକୁ ବୟର ତ୍ରୟୋଦଶୀ ଜହ୍ନ ଅତୁଠରେ ସ୍ନାନ ସାରେ ବିଳମ୍ୱିତ ବାସର ଲଗ୍ନରେ ମୋ ସ୍ମୃତିର ବିହଙ୍ଗମାନଙ୍କୁ ଡେଣା କାଟି କବର ମୁଁ ଦିଏ । ସମୟର ସାଉଁଟା ବାଲିରେ ।	0
ଶୀତ କାକର ଭିଜା ଲାଜୁଆ ସକାଳ ଶୁଷ୍କ ଅହଂକାର ନେଇ ଶୀତ ଆସି ଆସର ଜମାଏ ମୋ ଅଗଣା ଘାସ ଗାଲିଚାରେ । ଆପଣାର କରିନେବା ଆଗୁ ମୋ ବଗିଚାର ପେନ୍ଥା ପେନ୍ଥା ବହଳ ହଳଦୀ ରଙ୍ଗ ଗେଣ୍ଡୁ ଆଉ ସୋରିଷ ଫୁଲ ପ୍ରୀତିର ସନ୍ଦେଶ ବୁଣି ସ୍ୱାଗତ ଜଣାନ୍ତି ମୁଁ ଅପେକ୍ଷା କରେନି ତା ’ ସାଥିରେ ମିତ ବସେ ଚୁମ୍ୱନଟିଏ ଆଙ୍କିଦିଏ ଚା ’ କପ୍ ଧରି ଆଉ କବିତାଟିଏ ଲେଖିଦିଏ ପ୍ରୀତି ଫଳକରେ ଖିଆଲି ଢଙ୍ଗରେ !	1
ହିସାବ ସମସ୍ତଙ୍କୁ ସବୁ ଦେଇସାରିବା ପରେ କ ’ ଣ ରହିଲା ନିଜପାଖେ ହିସାବ କରୁଛନ୍ତି ଜେଜେ । ପିଲାଦିନ ସମ୍ପି ଦେଲେ ସୁନେଲି ସକାଳକୁ ପାଠଶାଳାରେ ପିଠେଇ ଦେଲେ ସବୁ ଚଗଲାମି , ଅବଧାନଙ୍କ ବେତମାଡ଼ ଦରପଢ଼ା ଫାଜିଲାମି ଖଡ଼ି ଗୋଟାଳିକୁ ବାନ୍ଧିଦେଲେ ବସ୍ତାନିରେ ଓହଳେଇ ଦେଲେ ପାଠ ଦାନ୍ତିଆ କାନ୍ଧରେ । ଆଦ୍ୟ ବସନ୍ତକୁ ହଜେଇ ଦେଲେ ଆମ୍ୱତୋଟାରେ ବାକିତକ ଜେଜେମା ’ ପଣତରେ ଗୋରୁ ଗାଈପରି ଖଟଣି ଗଧପରି ଜୀଇବା ସମୟକୁ ଉଝେଇ ଦେଲେ ଧୁ ’ – ଧୁ ’ – ଖରାବେଳକୁ । ପିଲାମାନଙ୍କୁ ମଣିଷକରି ଶୁଝିଦେଲେ ପୂର୍ବପୁରୁଷଙ୍କ ଋଣ କେଇମାଣ ଜମିକୁ ନେଇଗଲା ରେଳବାଇ । ବାଡ଼ି ଗୁବାରେ ଗୁବାଏ ବାରି ବସିଗଲା ମୋବାଇଲ୍ ଟାୱାର୍ ବାରଣ୍ଡାରେ ନିଃସ୍ୱ ହେଇ ବସିଛନ୍ତି ଜେଜେ ଖବରକାଗଜରେ ବାହାରୁଚି ସରକାର ଟେକି ଦେବେ ବିଲବାଡ଼ି ବାଇଶ ପାହାଚ , ବଡ଼ ବଡୁଆ ବିଦେଶୀ ହାତରେ , ଜେଜେ ଡାକ ଛାଡ଼ିଲେ ହୋ ’ ନାତିମାନେ , ହୋ ’ ଅଣପୁରୁଷାମାନେ ଆସ ବୁଣିଦେବା ଜେନେଟିକ ମଡ଼ିଫାଏଡ଼ ମଞ୍ଜି ଆମ ଝିଅବୋହୂଙ୍କ ଜରାୟୁରେ !	0
ପିଲାଦିନ କଥା ପିଲାଦିନ କଥା ପଡ଼ିଲେ ପୁରୁଣା କଥାର ପେଡ଼ି ଖୋଲି ମୋ ଆଗରେ ଠିଆ ହୁଏ ଭୋକର ବ୍ରହ୍ମରାକ୍ଷସ । ଭୋକର ଚୁଲ୍ଲୀ ଜଳେ ପେଟରେ ଚୁଲ୍ଲୀରେ ଜଳେ ବୋଉ । ବୋଉ ଭାତ ହେଲାଣି ପଚାରି ପଚାରି ଶୋଇପଡ଼େ ସାନଭାଇ ଧୂଆଁରେ ଦିଶେନି ବାପାଙ୍କ ମୁହଁ ଭୋକର ଭଉଁରି ଭିତରେ ଆମ ଭାଇଭଉଣୀଙ୍କ ଷଠିଘର କେବେ ଅଭାବରେ କୁମ୍ଭୀର ଟାଣେ ତ ମୁହଁ ମୋଡ଼ି ଦିଅନ୍ତ ଆମକୁ ଈଶ୍ୱର ! ଏହି ଭୋକ ପାଇଁ ଭଉଣୀ ବାହା ହେଲା ଦୋବେଇ ବର ଚିଲମ ଟାଣି ଟାଣି ବାପା ହଜିଗଲେ ଅନ୍ଧାରରେ ପିଲାଦିନ ସାରା ଧୂଆଁ ଭୋକର , ଚିଲମର , ବୋଉ ଲୁହର । ମୋ ମୁହଁ ଦେଖି କ ’ ଣ ଭାବୁଚ କି ? ଏ ମୁହଁ ନୁହଁ ଧୂଆଁର ଦୁର୍ଦ୍ଦିନ ! ବୋଉ ଥିଲେ ଭୋକ ଫେରିଯାଏ ବୋଉ ତୁ ଆ ’ !	0
ନଦୀ ଖୋଜେ ସମୁଦ୍ର ନଦୀ ଖୋଜେ ସମୁଦ୍ର ସମୁଦ୍ର ଖୋଜୁଥାଏ ବେଳା ଜାଣି ଜାଣି ହାରିଯାଏ କେତେ ନଦୀ ହାରିବାରେ ଜିତିବା ଲୁଚିଥାଏ ପ୍ରିୟଙ୍କୁ ଭେଟିବା ବଡ଼କଥା ନୁହେଁ ବଡ଼କଥା ଭେଟିବା ଲୋଭରେ ଚାହିଁବା ଧାଇଁବା । ସେଇ ବିଶ୍ୱାସରେ ମହକିତ କରି ସାରିଛି ଧାଇଁବାର ଅନିଶ୍ୱାସୀପଣ ପ୍ରତିଦ୍ୱନ୍ଦୀ ନୁହେଁ ନିଜ ସ ’ ନିଜର ପ୍ରତିଯୋଗିତାରେ ଅହରହ ମୁଖର ମିଳନ । ଖୋଜିବାରେ ନିଶାରେ ଡେଇଁଛି ବନ୍ଧବାଡ଼ ବାରଣର ଭଳି ଭଳି ଗାର ମାଟି ମୟୂଖ , ପଥର ପାହାଡ଼ ପବନ ଆସିବ ଆସୁ ଆସୁ ସୁନାମି ଚମକ ତୃଷ୍ଣା ଧରି ଆକଣ୍ଠ ଧାଉଁଥାଏ କାଳକାଳ ନଦୀ ମେଣ୍ଟିବ , ଜୀବନ ଗୋଟାକ ଶୋଷ । ଜାଣି ବି ’ ଅଜଣା ନଦୀ ମିଶିବାର ପ୍ରେମରେ ବିଭୋର କାହା ତୃଷ୍ଣା ମେଣ୍ଟାଇଛି ଏଯାଏ ସମୁଦ୍ର ? କାହାକୁ ଦେଇଚି ମନ କେବଳ ଦେଖାଉଥାଏ ଅକୁଣ୍ଠିତ ପ୍ରାପ୍ତିର ସ୍ୱୀକୃତି ତଥାପି ଧାଉଁଥାଏ ନଦୀ ସାନ୍ନିଧ୍ୟ ମିଳିଲେ ମିଳୁ ନ ମିଳିଲେ କ୍ଷୋଭ ନାହିଁ ପାଇବା ନିଶାରେ ସାରାକାଳ ନଦୀ ତ ପାଗଳ ! ! ସାମନା କରିବାର କରି ଶିଖିବାର ଇଚ୍ଛା ତ , ଇଷ୍ଟ ନିଷ୍ଠା ପରି ସମୁଦ୍ର ରହୁ ସମୁଦ୍ର ହୋଇ ଧାଉଁ ନଦୀ ଚିରଦିନ ପ୍ରିୟ ସାଥେ ହଜିଯିବା ପାଇଁ । ।	1
ଡାକ୍ତର ସାକ୍ଷାତ ଈଶ୍ୱର ଡାକ୍ତର ତୁମେ ଭଗବାନ , ଶୁଣିଥିଲି ଯାହା ଲୋକ ମୁଖେ , ତୁମେ ପ୍ରକୃତ ଭଗବାନ ଜାଣିଲି ନର୍ସ ଭାବେ ଚାକିରୀ କଲା ପରେ ତୁମ ପାଖେ । ତୁମେ ହେଉଛ ବ୍ରହ୍ମା - ବିଷ୍ଣୁ - ମହେଶ ସମାନ , ତୁମ ହାତେ ଆତ - ଯାତ ସମସ୍ତ ଜୀବନ । ତୁମ କୃପା ହେଲେ ଶିଶୁ ଆଲୋକ ଦେଖଇ , ନହେଲେ ଶିଶୁ ଭ୍ରୁଣ ଅବସ୍ଥାରୁ ସଫା ହୋଇଯାଇ । ଏ କଥା ମୁଁ କହୁନାହିଁ କରି ଯୋଖାଯୋଖି , କହୁଛି ଏକଥା ଯାହା ଦେଖିଅଛି ମୋର ଦୁଇ ଆଖି । ଗର୍ଭବତୀ ହେଲା ପରେ ମଦନା ସ୍ତ୍ରୀ ଆସିଥିଲା ତୁମ ପାଖ , ପଚାରିଥିଲା ପୁଅ ଅଛି ନା ଝିଅ ତୁରନ୍ତ ଟିକେ ଦେଖ । ତୁମ ଧ୍ୟାନ ବଳେ ଜାଣିଲ ଗର୍ଭେ ଅଛି ଏକ ଝିଅ , ମଦନା ସ୍ତ୍ରୀ କହିଥିଲା ପେଟ ତା ’ ର ତୁରନ୍ତ ସଫାକରି ଦିଅ । ତମ ମନ୍ତ୍ର ବଳେ ମଦନା ସ୍ତ୍ରୀର ପେଟ ଶୁଖି ଶୁଖି ଗଲା , ଚାହୁଁ ଚାହୁଁ ପେଟ ତା ’ ର ପୂରା ସଫା ହୋଇଗଲା । ଏଭଳି ଅନନ୍ୟ ଗୁଣ ଯେ ତୁମ ପାଖେ ଭରିଅଛି , ଅବିଶ୍ୱାସ କରିବିବା କେମିତି ଯାହା ନିଜ ଆଖିରେ ଦେଖିଛି । ସେହିଦିନୁ ମଦନା ସ୍ତ୍ରୀ ତୁମକୁ ହଉଅଛି ଝୁରି , ତା ’ ଗର୍ଭ ହରଣ କରିଥିବାରୁ ନାମ ତୁମ ହରି । ଏତିକି ଯେ ତୁମ ଗୁଣ ନୁହେଁ ଆହେ ଡାକ୍ତର ମହାପୁରୁ , ଆହୁରି କେତେ କିଏ ଉପକୃତ ହୋଇଛନ୍ତି ତୁମ୍ଭଠାରୁ । ଚୌଧୂରୀ ବାବୁ ପତ୍ନୀଙ୍କ ହୋଇଥିଲା ଝିଅ , ସାଙ୍ଗେ ସାଙ୍ଗେ ବଦଳେଇ ଦେଲ ସେ ଚାହିଁବାରୁ ପୁଅ । ଗୋରା ତକ ତକ ଥିଲା ସେ ରାଜକୁମାର ପରି , ଶନିଆଁ ସ୍ତ୍ରୀର ଗର୍ଭରୁ ସେ ପଡ଼ିଥିଲା ଝରି । ଶନିଆଁ ସ୍ତ୍ରୀ ବିଚରା କାନ୍ଦି କାନ୍ଦି ମଲା , ପୁଅ କାନ୍ଦ ଶୁଣୁଥିଲି ଝିଅ କେମିତି ଯେ ହେଲା ? ବୁଝେଇ ସୁଝେଇ ତାକୁ ବିଦା କରିଦେଲ , ଆର ଥରକୁ ଦେଖିବା ବୋଲି ଯେ କହିଲା । ତୁମ ମାୟା ମୋ ବିନା ଆଉ କାହାକୁ ଯେ ଗୋଚର , ପିଲା ବଦଳା ଗୁଣ ଥିବାରୁ ତୁମ ନାମ ବଦଳେଶ୍ୱର । ଏତ ସବୁ ତୁମ ପାଇଁ ସାମାନ୍ୟରୁ ସାମାନ୍ୟ , ଆହୁରି କେତେ କ ’ ଣ କରିପାର ଯାହା ଆମ ପାଇଁ ଅସାମାନ୍ୟ । ତୁମ ମାୟାକୁ ଆଉ କିଏ ପାରିବ ଯେ କଳି , ଚୋରୀ ଗୁଣରେ ତ ତୁମେ ଯିବ ଶ୍ରୀକୃଷ୍ଣଙ୍କ ଠାରୁ ବଳି । କେ କହେ ଶ୍ରୀକୃଷ୍ଣଙ୍କୁ ରାଧା ହୃଦୟର ଚୋର , ତୁମେ ତ ଚୋରୀ କରିପାର କାହା ହୃଦୟ ପୁଣି କିଡ଼ିନି କାହାର । ଷୋହଳ ସହସ୍ର ଗୋପୀଙ୍କ ସହ ଥିଲା କୃଷ୍ଣଙ୍କର ଭାବପ୍ରୀତି , ତୁମ ପ୍ରୀତି ଜଣାପଡ଼େ ଡାକ୍ତରଖାନାରେ ହୋଇଗଲେ ଅଧ ଘଡ଼ି ରାତି । ମାଳତୀ , ମିନତୀ , ଶୋଭା ଯେତେ ନର୍ସ ଅଛନ୍ତି , ତୁମ ରାସଲୀଳା ଏଠି ସମସ୍ତେ ଜାଣନ୍ତି । କାହାକୁ ଛାଡ଼ିନ ତୁମେ ସେ ହେଉ ଅବା ଛବି , ରୁବି , ବବି , ତୁମ ରାସଲୀଳାର ତ ମୁଁ ନିଜେ ଅନୁଭବୀ । ଗାଲକୁ ଚିପି ତମେ ଦେହେ ମାରିଦିଅ ହାତ , ଆଜିଯାଏ ଦେହରୁ ମୋ ଯାଇନି ତମ ଦନ୍ତ - ନଖ ଘାତ । ଚୋରୀ ଆଉ ନାରୀ ଗୁଣେ କିଏ ହେବ ତୁମ ସରୀ , ଶ୍ରୀକୃଷ୍ଣ ବି ଆସିଲେ ତୁମ ଆଗେ ଯିବେ ହାରି । ତମେ ଭାବକୁ ନିକଟ ପୁଣି ଅଭାବକୁ ଦୂର , ଭାବ ଥିଲା ବାଲା ପାଆନ୍ତି ଦର୍ଶନ ତୁମର । ସେ ପାଇଥାଏ ସେହି ଫଳ ଯେ ଯେମିତି ଦେଇ , ନ ଦେଲା ବାଲାଙ୍କର ତୁମେ ମାଡ଼ନାହିଁ ଛାଇ । ରାଜନେତା , ଶିଳ୍ପପତି ଆଦି ପ୍ରୀୟ ଭକତ ତୁମର , ତାଙ୍କ ସ୍ମରଣ ମାତ୍ରେ ଛୁଟିଯାଏ ତୁମ ମର୍ସିଡ଼ିଜ କା ’ ର । ଗରିବ ଗୁରୁବା ଯେତେ ନେହୁରା ହେଲେ ବି , ଶୁଣନାହିଁ ଡାକ ତାଙ୍କ ପାରନ୍ତିନି ବୋଲି ଦେଇ । ସୁମତୀର ସ୍ୱାମୀ ଘାଣ୍ଟି ହେଉଥିବା କାମଳ ରୋଗରେ , ଗୁହାରି କରିଥିଲା ଆସି ତୁମ ଚରଣରେ । କହିଥିଲ ତାକୁ ପଚାଶ ହଜାର ନକରିଲେ ଜମା , ରୋଗୀ ମଲେ ପଛେ ମରୁ ତାକୁ ଛୁଇଁବନି ଜମା । ବିଚାରୀ ପଚାଶହଜାର ଯୋଗାଡ଼ କରି ନପାରିଲା , ସ୍ୱାମୀ ତା ’ ର ଘାଣ୍ଟି ହୋଇ ବାରଣ୍ଡାରେ ମଲା । ଅଭାଗିନୀଟା ଯଦି ଟିକେ ତୁମ କଥା ମାନିଥା ’ ନ୍ତା , ବିଚାରୀଟା ଆଜି କାହିଁ ରାଣ୍ଡି ହୋଇଥା ’ ନ୍ତା । ଧନି - ମାନି ଯେତେସବୁ ତୁମେ ତାଙ୍କରି ଗୋସାଇଁ , ଭାବକୁ ନିକଟ ବୋଲି ତୁମେ ହେଲ ଭାବଗ୍ରାହୀ । ସିଜର - କଇଁଚି ହେଲା ଆୟୁଧ ତୁମରି , ସେଇ ହେଲା ଜୀବଦାନ ସେଇ ଜୀବହାରୀ । ରୋଗୀ ସେବା ବେଳେ ଯଦି ପ୍ରସାଦରେ ହୁଏ ଟିକେ ହେଳା , ଜୀବ ଥାଉ ଥାଉ ଜାଣ ବୁଡ଼ିଲା ଯେ ବେଳା । ତୁମ ହାତେ ଥାଏ ଫୁସ୍‌ଫୁସ୍ , ଧମନୀ ଆଉ ନାଡ଼ି , କାଟିକୁଟି ଅଲଗା ଯାଗାରେ ଦିଅ ପୁଣି ଯୋଡ଼ି । ଆଠଦିନ ଆଗୁ ପଛେ ମରିଥାଉ ରୋଗୀ , ବଞ୍ଚିବା ଛଳରେ ତୁମେ ଟଙ୍କା କରିପାର ଭୋଗି । ବକେୟା ରାଶି ଯଦି ତୁମ ପାଖେ ନ ପହଞ୍ଚେ , ପଡ଼ିବା ଯାଗାରୁ ଶବ ନ ଘୁଞ୍ଚଇ ଇଞ୍ଚେ । ହରିଆ ସ୍ତ୍ରୀଟା ପଡ଼ି କିଡ଼ିନୀ ରୋଗରେ , ଆସିଥିଲା ତୁମ ପାଖ ବଞ୍ଚିବା ଲୋଭରେ । ହରିଆଟା ଚାଷୀ ଲୋକ ଗରିବ ଘରର , ସ୍ତ୍ରୀକୁ ବେଞ୍ଚଇବାକୁ ବିକିଦେଲା ଜମିବାଡ଼ି ତା ’ ର । ସ୍ତ୍ରୀ ତା ’ ର ବଞ୍ଚିଲାନି ମଲା ଶେଷେ ତୁମରି ହାତରେ , ଶବ ତା ’ ର ଦେଲନାହିଁ ବାକି ଥିଲା ବୋଲି ଦି ’ ଚାରି ହଜାରେ । ହରିଆଟା ବିଚରା ନିଜ ହାତ ନିଜ କପାଳରେ ମାରି , କାନ୍ଦି କାନ୍ଦି ଆସିଲା ତା ’ ଘରକୁ ଯେ ଫେରି । ତା ’ ପର ଦିନ ଶବଟାକୁ ବିଲେ ଫୋପାଡ଼ିଲ ନେଇ , କୁକୁର ବିଲୁଆ ସବୁ ଦେଲେ ତାକୁ ଖାଇ । ଏସବୁ ବୁଝିବୁ କେମିତି ଛାର ମଣିଷ ଯେ ଆମେ , ଏସବୁ କରିପାର କାରଣ ମହାକାଳ ତୁମେ । ଜୟ ହେଉ ଜୟ ହେଉ ଡାକ୍ତର ତୁମର , ମୁଁ ଛାର ନର୍ସ ତୁମେ ସାକ୍ଷାତ ଈଶ୍ୱର ।	0
ସମ୍ପର୍କ ଡର ଲାଗେ ଗଢ଼ିବାକୁ ମଧୁର ସମ୍ପର୍କ ତୁଟିଗଲେ ଜୀବନଟା ଦେବ ଖାଲି ଦୁଃଖ । । ମନର ସେ ନୀଳଢେଉ ବେଳା ଭୁଲିଯିବ ଅଭୁଲା ପାଦ ଚିହ୍ନକୁ ଝଡ଼ ଶୋଷି ନେବ ସଜଡ଼ା ସ୍ନେହରେ କାଳେ ଲାଗିବ ଡହକ । । ହୃଦୟକୁ କିଣିନେବ ସ୍ୱାର୍ଥର ବଳୟ ଅହଂକାର କରିଦେବ ଭାବକୁ ବିଲୟ କାଳେ ଛୁଇଁ ଦେବ ଆସି ଈର୍ଷାର ପୁଲକ । । ଛୋଟ ମଧୁର ସମ୍ପର୍କ ଭାବତା ଗଭୀର କେତେ ଆବେଗମୟ ତା ’ ନିର୍ମଳ ଅନ୍ତର ତଥାପି ଲାଗୁଛି ଭୟ ରଙ୍ଗ ତା ’ ଅନେକ । ।	0
ବର୍ଡ ଫ୍ଲୁ ସୁନା ପଞ୍ଜୁରୀ ବା କାହିଁ ? ବାଉଁଶ ପଞ୍ଜୁରୀରେ ସଂସାର , ତା ଭିତରେ ଆତ ଯାତ ପ୍ରାଣୀ କେଇଟାର ମୃତ୍ୟାଦେଶ । ବଞ୍ଚାଇବା କଠିନ ସାଜୁଛି , ବଞ୍ଚିବା ବି ସେ ପାଇଁ    ମନ ଓ ବିବେକ ଖେଳନ୍ତି ଲୁଚକାଳି ଖେଳ । କାଲି ପରେ କେବେ ଜଳିବ ଚୁଲି କେଜାଣି ? ବୁଢୀ ମା ମୁହଁରେ ବାଜିବ ଔଷଧ… . . । ପୁଅର ଜୀବନ୍ତ ଖେଳଣା ମନ ବହଲାଇବା ପାଇଁ , ଆସିବ ସୁଦିନ ମୁକ୍ତ ହେବ ସ୍ତ୍ରୀ ର ପାଉଁଜର ହଳେ ସାହୁକାର କବଳରୁ ଝିଅର ଆସିବ ବହି ତା ମୁହଁରେ ଚେନାଏ ହସ ଉଠିବ ଝଲସି । କାଲି ଏଠି ବହିବ ରକତର ନଦୀ ପବନରେ ପଚାଗନ୍ଧ ଉଡି ଭିଜାଇବା ମାଟିକୁ ପରସ୍ତ ପରସ୍ତ । କେଇ କ୍ଷଣ କାଊଁ କାଊଁ ରଡି ଶକ୍ତ ଧାର ହତିଆର ତଳେ ସମସ୍ତେ ନିଶବ୍ଦ । ହଜିଯିବ ଆଶା , ଭାଙ୍ଗିଯିବ ସ୍ଵପ୍ନ ଆଉ ମେରୁଦଣ୍ଡ । ପଡି ଉଠିବାକୁ ଲାଗିବ କେତେ ଯୁଗ ବାହାରିବାକୁ ଦରିଦ୍ର ଖୋଳରୁ । ଭୋକିଲା ପେଟର ଜ୍ଵାଳା ଅଧାମରା ଜୀବନ କଣ ଭଲ ଏଇ ବର୍ଡ ଫ୍ଲୁ ଠାରୁ ?	0
ତୁ ମୋ ପାଇଁ ଏକ ଅନ୍ଧକାର ରାତିର ଖୋଲା ବହିଟେ ମୁଁ ସେଠି ଅନେକ ପ୍ରଶ୍ନ ହେଲେ ଉତ୍ତର ତୁ । । ସବୁ ଥାଇ ତୁ ନ ଥିଲେ ମୋର କିଛି ନାହିଁ କିଛି ନ ଥାଇ ତୁ ଥିଲେ ମୋର କିଛି ଲୋଡ଼ା ନାହିଁ । । ସକାଳ ସୂରୁଜର କିରଣଟେ ପରି ସ୍ଵପ୍ନ ରାଇଜର କଣ୍ଢେଇଟେ ପରି ଶୀତଳ ସକାଳର କାକରଟେ ପରି ବସନ୍ତ ଋତୁର ମୃଦୁ ମଳୟଟେ ପରି ଚାହିଁ ମୁଁ ରହିଛି ତୋ ବାଟକୁ ଆଜି ଚାତକ ଟେ ପରି । । ମୁଁ ଜାଣେନି କଣ ଘଟିବାକୁ ଅଛି , ମୋ ଭାଗ୍ୟରେ ଆଗକୁ କିନ୍ତୁ ଏତିକି ଜାଣିଛି ଯୁଆଡେ ଗଲେ ବି ପ୍ରତି ଜନ୍ମରେ ଫେରୁଥିବି ତୋହରି ପାଖକୁ । । ପ୍ରେମ ମନ୍ଦିରର ପୂଜାରୀ ମୁଁ ଯେ ତୁ ମୋର ପୂଜା ଫୁଲ ମୋ ପ୍ରେମକୁ ପ୍ରିୟେ ଆଡେଇ ଦେଏନି ପାଏ ମୁଁ ତୋତେ ଭଲ । । ଦେଖା ହେବା ପାଇଁ ଭାବି ହୁଏ ମୁହିଁ ଦେଖିଲେ ନିରବ ରୁହେ ଯେତେ କଥା ଥିଲା କହିବାକୁ ବାକି ସବୁକିଛି ଭୁଲିଯାଏ । । ଲୁହରେ ଲେଖିଛି ହୃଦୟର ଭାଷା ରଖିନେବୁ କରି ସ୍ମୃତି ତୋ ବିନା ମୋର ସବୁ ଜହ୍ନ ରାତି ଭାବନାରେ ଯାଏ ବିତି । ।	0
ଇଚ୍ଛାହୁଏ ଇଚ୍ଛାହୁଏ … ପକ୍ଷୀର ସୁରେ ସୁରେ ଗୀତଟିଏ ଗାଇବାକୁ ପବନର ତାଳେ ତାଳେ ନାଚି ଉଠିବାକୁ ବରଷାର ବୁନ୍ଦା ବୁନ୍ଦା ପାଣିରେ ଭିଜି ଯିବାକୁ ଇନ୍ଦ୍ରଧନୁର ରଙ୍ଗରେ ଧରାକୁ ରଙ୍ଗେଇ ଦେବାକୁ ଇଚ୍ଛା ହୁଏ … ତୁମର ସବୁ କଷ୍ଟ , ଯନ୍ତ୍ରଣାକୁ ଆବୋରି ନେଇ ତୁମକୁ ପ୍ରାଣ ଭରି ଭଲ ପାଇବାକୁ … ସବୁକିଛି ସମର୍ପି ଦେବାକୁ …	1
ସେଇ ତ କେବଳ ତୁମେ ମନ ଯଦି କେବେ କାହାକୁ ଖୋଜଇ , ମନ ଯଦି କେବେ କାହାକୁ ଝୁରଇ , ଶ୍ରାବଣର ଏଇ ନିଝୁମ ସନ୍ଧ୍ୟାରେ , ସେଇ ତ କେବଳ ତୁମେ । କର କଙ୍କଣ ତୁମ ରୁଣୁଝୁଣୁ ନୁହେଁ , ରିମ୍ ଝିମ୍ ସୁରେ ଗାଇ ଯାଏ ଗୀତ , ଶ୍ରବଣରେ ମୋର ଶ୍ରାବଣ ଶାଜି ସେଇ ତ କେବଳ ତୁମେ । ତୁମ ପାଦର ନୁପୂର ଛମ୍ ଛମ୍ ବାଜେ , ହୃଦୟ ତନ୍ତ୍ରୀରେ ପୁଲ୍ଲକ ଦେଇ । ରୋମାଞ୍ଚିତ କରି ତନୁ ମନ ମୋର ମନରେ ଲଗାଏ ଇନ୍ଦ୍ରଧନୁର ସାତଟି ରଙ୍ଗ । ସେଇ ତ କେବଳ ତୁମେ । ନିବିଡ ତୁମର ବାହୁ ବନ୍ଧନ , ମଧୁର ତୁମର ଚାପା ଗୁଞ୍ଜରଣ , ଚୁପି ଚୁପି ତୁମ ପୀରତି କଥା । ମରମ କୁ ମୋର ଛୁଇଁ ଯାଏ ଯେବେ ହରି ନିଏ ସବୁ ବେଦନା ବ୍ୟଥା । ସେଇ ତ କେବଳ ତୁମେ ।	1
ପ୍ରତୀକ୍ଷା ପ୍ରତୀକ୍ଷା ; ଜୀବନଟା ପ୍ରତୀକ୍ଷାର ସମାହାର ମାତ୍ର , ଅନ୍ତହୀନ ଅନନ୍ତ , ପ୍ରତୀକ୍ଷା ଅନେକ , ପ୍ରତି ମୂହୁର୍ତ୍ତରେ ଆସନ୍ତା ମୂହୁର୍ତ୍ତ ର ପ୍ରତୀକ୍ଷା , କିଛି ଶୁଭ କିଛି ଅଶୁଭ ମୁହୁର୍ତ୍ତ , କେବେ ଲୁହ ନେଇ ଆସେ କେବେ ଆନନ୍ଦର ଲୁହ ଦେଇଯାଏ । କଦବା କେମିତି ପ୍ରତୀକ୍ଷିତ ମୁହୁର୍ତ୍ତଟି ବାଟବଣା ହୋଇଯାଏ , କେବେ ପ୍ରତୀକ୍ଷା କ୍ଷଣକରେ ସରିଯାଏ , କେବେ ଅବା ଏତେ ଲମ୍ବା ହୁଏ , ଗୋଟିଏ ଜୀବନ ବି କମ୍ ପଡିଯାଏ । ସୁଖର ପ୍ରତୀକ୍ଷା ସବୁବେଳ ରହିଥାଏ କିନ୍ତୁ ଜଣା ପଡେନି , କେବେ ନିରାଶା ଓ ଦୁଃଖ ଆସିଯାଏ , ପ୍ରେମର ପ୍ରତୀକ୍ଷା , କେବେ ଉପେକ୍ଷା ତ କେବେ ବିରହର ଜନ୍ତ୍ରଣା ଦେଇ ଯାଏ । କେଜାଣି କାହିଁକି ଅନପ୍ରତୀକ୍ଷିତ ମୂହୁର୍ତ୍ତ ମାନେ ଏଇମିତି କେମିତି ଜୀବନରେ ଆସିଯାନ୍ତି । ଜୀବନରେ ସତ୍ୟ , ସବୁବେଳେ ଅଚାନକ ବିନା ପ୍ରତୀକ୍ଷାରେ ଆସେ , କେବେ ଜୀବନ ର ଅନ୍ୟ ଏକ ଉଲଗ୍ନ ଏ ସତ୍ୟର ପ୍ରତୀକ୍ଷା , ଜାଣିଶୁଣି ଭୁଲି ଯିବାକୁ ମନ ହୁଏ । ଜନ୍ମ ନେବାର ପ୍ରଥମ ମୂହୁର୍ତ୍ତରୁ , ଏକ ଚିରନ୍ତନ ଅଜଣା , ଅସ୍ୱୀକାର୍ଯ୍ୟ , ପ୍ରତୀକ୍ଷା , ମୃତ୍ୟୁର ପ୍ରତୀକ୍ଷା , ହେଲେ କେବେ ମନ ହୁଏନା ମାନି ନେବାକୁ , ମୃତ୍ୟୁକୁ ଆମେ ଅପେକ୍ଷା କରୁଛୁ , କିନ୍ତୁ ଏ ପ୍ରତୀକ୍ଷା ସଭିଁଙ୍କୁ ରହିଛି , ଏ ମୁହୁର୍ତ୍ତ ନିଶ୍ଚୟ ଆସିବ ।	1
ଶ୍ରୀ ହରି ଉପେକ୍ଷା ଜାଣିଛ କି ତୁମେ ଯେବେ ଅଳସ ଚନ୍ଦ୍ରାରେ ପଡ଼ିଥାଅ ଉଷୁମ ବିଛଣା କୋଳରେ । ଦେଖୁ ଥାଅ ଦିବା ସ୍ୱପ୍ନ ପେଟ ମାଡ଼ି , ଜନ୍ମବେଳୁ ଏବେ ଯାଏଁ ଅଭ୍ୟାସ ନ ଛାଡ଼ି । ହରାଇଛ ଜୀବନରେ , ଉଷାର ପ୍ରତି ଜନ୍ମୋତ୍ସବ , ନ ଦେଖି ନବରବି ରଙ୍ଗ , ପ୍ରକୃତିର ଅପୂର୍ବ ବୈଭବ । ପାଇନ ସୁଲୁସୁଲୁ ଶୀତଳ ସମୀରଣ ସ୍ପର୍ଶ , ଏଇତ “ ଶ୍ରୀହରି ପ୍ରକାଶ ପ୍ରକୃତି ” ର କୋଳେ ମାସ ବର୍ଷ । ରାତ୍ରୀର କୃତ୍ରିମ ଆଲୋକ ଘରେ ଘରେ ଥୁଆ , ଭୁଲିଗଲ ତୁମେ । ଏକାନ୍ତରେ ହୋଇ ବାଲ୍‌କୋନିରେ ଠିଆ , ଦେଖିବାକୁ ଅନନ୍ତ ଆକାଶ ଟିକି ଟିକି ତାରା । ଜହ୍ନ ବାଦଲର ଲୁଚକାଳି ଖେଳ , ଦିଗନ୍ତଭରା , ନାହିଁ ସମୟ ବସି ଅନନ୍ତ ସାଗରର କୂଳେ , ଭୁଲି ନିଜର ଅସ୍ତିତ୍ୱ ମିଶିବାକୁ ପ୍ରକୃତିର କୋଳେ , ପ୍ରଭୁ , କ୍ଷମାକର ଅଧୁନା ମନୁଷ୍ୟ ଜୀବନ କୃତ୍ରିମ ଜଗତେ , ନିରର୍ଥକ ଇନ୍ଦ୍ରିୟଗଣ ସମ୍ଭୋଗରେ ବୁଡ଼ି , ଖୋଲୁନାହିଁ ଆଖି , ଖୋଲି ନାହିଁ , ଶାଶ୍ୱତ ଶାନ୍ତି , ତୃପ୍ତି , ସାଉଁଟିବା ପାଇଁ ।	0
ଜହ୍ନ ଆଉ କଇଁ ଜହ୍ନ ଦିନେ ପଚାରିଲା କଇଁକୁ ତୁ ଜାଣୁ ପ୍ରେମର ମାନେ କଣ ? କଇଁ ହସିଲା ଆଉ ଲାଜେଇଗଲା ଆଉ କହିଲା ପ୍ରେମର ମାନେ ସମର୍ପଣ । ଜହ୍ନ କହିଲା ମୁଠାଏ ଆଶା ଆଉ ଆଞ୍ଜୁଳାଏ ସ୍ଵପ୍ନ କିଛି ଆଶ୍ୱାସନା ଆଉ କିଛି ବେଦନା ସବୁ ସହି ବଂଚିବାର ନାମ ଯେ ପ୍ରେମ ଏହା ଛଡା ମୁଁ କିଛି ବି ଜାଣେନା । ସବୁ ପାଇ ହରେଇ ଦେବାର ଭୟ ଆଉ କିଛି ନ ପାଇ ଶୂନ୍ୟ ହୃଦୟର କୋହ ଆଉ କେବେ ସମୟ ହାତରେ ଭାଗ୍ୟର ବନ୍ଧନ ଏ ସବୁକୁ କଣ କହୁ ତୁ ସମର୍ପଣ ? କଇଁ କହିଲା ତୋ ସହିତ ଅସମ୍ଭବ ମୋର ମିଳନ ମୋ ହୃଦୟର ଶୂନ୍ୟତା କେବେ ବି ହେବନି ପୂରଣ ତଥାପି ମୁଁ ତୋତେ ଭଲପାଏ ତୋର ଅସ୍ତିତ୍ୱ ରେ ମୁଁ ନିଜକୁ ଭୁଲେଇଦିଏ ଭୁଲିଯାଏ ମୋର କୋହ ଆଉ ଯାତନା କିଛି ବାଧା ବିଘ୍ନ ମୁଁ ମାନେନା ଏହା ହିଁ ତୋ ପ୍ରତି ମୋର ଭଲ ପାଇବା ଏହା ଛଡା ମୁଁ କିଛି ବି ଜାଣେନା କିଛି ବି ଜାଣେନା ।	1
ଶୀତ ଆଉ ସହରରେ ଠାଇଁ ନାହିଁ ଜାଣି ଗାଁରେ ପକେଇଛି ଡେରା , ବାହାରକୁ ତଡ଼ି ଦେଇ ବି ପଶି ଆସୁଛି ଥରକୁ ଥର ଜଣେ କେହି ଅଲାଜୁକ ହୋଇ । କମ୍ୱଳକୁ ବଳିଯାଉଛି ନିଆଁକୁ ବି ଜମା ଡରୁନି ରୋଗ - ବ୍ୟାଧି ଆଉ ବୟସ ସହ ସୁନ୍ଦର ତାଳ ଧରୁଛି କଟକଣା ସବୁକୁ ଯାଉଅଛି ଅଚିରେ ଡେଇଁ ଡେଇଁ । ଛୁଇଁ ଯାଉଛି ସତ ହେଲେ ବାନ୍ଧି ହେଉଛି ବା କାହିଁ । ଏକଥା ସତ ଯେ ଆଗପରି ସେ ଆଉ କାୟା ବିସ୍ତାର କରୁନି ବଳବାନ୍ ହୋଇ , ମାଘ ମାସ ସିନା ଅଛି ହେଲେ ସେ ଆଉ ଜମା ବାଘ ହୋଇ ନାହିଁ ।	1
କାଶତଣ୍ଡୀ ର ’ ହସ କାଶତଣ୍ଡୀ ପବନରେ ହଲିହଲି ଏମିତି ହସୁଥାଏ , ଓ ସୁଖବାଣ୍ଟୁ ଥାଏ । । ବାଲିର ଟାପୁ ଚହଲା ପାଣି ଚାଷ ଖେତ ହିଡ ; କିଛିରେ ତା ’ ଫରକ ପଡେନା । । ସେ ସମ୍‌ଗୁଲରେ ଝୁଲୁଥାଏ ହସୁଥାଏ ଜୀବନର ମଜାନେଉଥାଏ ! ! ! ଆମେ ସମସ୍ତେ ମଣିଷ , କାଶତଣ୍ଡୀରୁ କିଛି ଏଇମିତି ବଞ୍ଚିବାର କଳା ଶିଖନ୍ତେ ନାହିଁ !	1
ଭାଷାର ଘାଣ୍ଟ ଆମେ ଓଡ଼ିଆ ଆମ ଭାଷାଜ୍ଞାନ ଭାରି ବଢ଼ିଆ ଜଗନ୍ନାଥ ଧାମ , ପୃଥିବୀ କହୁଛି , କିନ୍ତୁ ଆମ ଭାଷା ଆମେ କରୁ ଗୋଳିଆ । ୦ । । ଆମେ ଆମଭାଷା ଛାଡ଼ି ଇଂରାଜୀ ଭାଷାକୁ ନେଲୁ ପିତା , ମାତା ଭୁଲି ଡାଡ଼ି , ମମି ଡାକିଲୁ । ୧ । । ବର୍ଣ୍ଣବୋଧ ଆମ ସାହିତ୍ୟ ବହି ତାକୁ ଛାଡ଼ି ଆମେ ଇଂରାଜୀ ପଢ଼ଇ । ୨ । । ଆମ ପରମ୍ପରା ଭୁଲିଣ ଗଲୁ ଅଧା ଡ୍ରେସ୍ ପିନ୍ଧି ବାଟ ଚାଲିଲୁ । ୩ । । ଗୁରୁ ଗୁରୁଜନ ନାହିଁ ବିଚାର ବାଟରେ ଦେଖଲେ ସାଲୁଟ୍ ମାର । ୪ । । ସ୍ୱାର୍ଥ ହିଂସାରେ ସଭିଏଁ ମଜିଣ ପରନାରୀ , ପରଧନରେ ମନ । ୫ । । ଏଠି ଛୁଞ୍ଚି କରୁଥାଏ ଡାମ୍ଫୁଣର ଗୁଣଗାନ ହସୁଥାଏ ଦେଖି ଚାଲୁଣି ମନ । ୬ । । ଶ୍ରୀଜଗନ୍ନାଥ ପ୍ରଭୁ ସୁଦୟାକର ଓଡ଼ିଆ ପରମ୍ପରାକୁ ଉଧାର କର । ୭ । ।	0
ସଲାମ ବ୍ୟାଙ୍କର ସୈନିକଠୁ ବଡ ବୀରତ୍ୱ ସାହସ ଦେଖାଏ ସେ ବ୍ୟାଙ୍କବାଲା ସୈନିକ ଲଢଇ ଯୁଦ୍ଧ ଲାଗିଗଲେ ବ୍ୟାଙ୍କରେ ନିତି ପାଲା । ହେଉ ଜନଧନ ମୁଦ୍ରାର ଦଉଡ ଶିଶୁ କିଶୋର ତରୁଣ ମେକ୍ ଇନ ଇଣ୍ଡିଆ ମେଡ୍ ଇନ ଇଣ୍ଡିଆ ସବୁଠି ଦର୍‌କାର ଋଣ । ସ୍ଟାର୍ଟ ଅପ୍ ଇଣ୍ଡିଆ ଷ୍ଟାଣ୍ଡ୍ ଅପ୍ ଇଣ୍ଡିଆ ବ୍ୟାଙ୍କର କରାମତି ଜୀବନ ଜ୍ୟୋତିର ବୀମା କାରବାର ବ୍ୟାଙ୍କ ବିନା ଦୁର୍ଗତି । ଅଟଳ ପେନସନ୍ ସୁକନ୍ୟା ସମୃଦ୍ଧି ଖଞ୍ଜା ଗୋଟେପରେ ଆନ ପାଞ୍ଚଶ ହଜାର ଅମୁଦ୍ରା ଘୋଷଣା ମୋଦି ସରକାର ଶାନ୍ । ବ୍ୟାଙ୍କ କର୍ମଚାରୀ ଲଢେଇ କରନ୍ତି ବୀର ସୈନିକ ପରି ଲାଇନ୍ ଲମ୍ବିଛି ଦିଗନ୍ତ ବିସ୍ତାରି ପୁଲିସ ନପାରେ ସମ୍ଭାଳି । ପାଞ୍ଚଶ ହଜାର ନୋଟ ଧରିକି ଜନତାଟି ହରବର ଦୁଇ ହଜାରିଆ ନୋଟ ଦେଖିଲେ ତାକୁ ଆସିଯାଏ ଜର । ଠେଲା ପେଲା ହୋନ୍ତି ଝଗଡା କରନ୍ତି ଗ୍ରାହକଟି ଛାଡମାଡ ବ୍ୟାଙ୍କର ବିଚରା ଖାଇପାରେ ନାହିଁ ଶୋଇବା କଥାତ ଛାଡ । ସୈନିକ ଲଢଇ ବହିଃ ଶତ୍ରୁ ସଙ୍ଗେ ହାତେ ଅଛି ଷ୍ଟେନ୍ ଗନ୍ ବ୍ୟାଙ୍କର ବାପୁଡା ଲଢେ ଭାଇ ସାଥେ କାଚ ଭାଙ୍ଗେ  ଠନ୍ ଠାନ୍ । ଯୋଗେଶ୍ୱର କୃଷ୍ନ କହନ୍ତି କରମ କର ଫଳ ଆଶା ଛାଡି ନିଷ୍କାମ କରମ ଅଟେ ଶ୍ରେଷ୍ଠ ଯୋଗ ବ୍ୟାଙ୍କର ନଯାଅ ହୁଡି ।	1
ମୂରଲୀ ବଜାନା କାହ୍ନା କହୁଛୁ କହ୍ନାଇଗଳାରତ୍ନ ନେଇ ବଂଶୀତୋ ଫେରାଇ ଦେବି ସେବଂଶୀ ଗାଇବରାଧାରାଧା ହେବ ମୁଁ ଯେ କଳଙ୍କିନୀ  ହେବି କାହ୍ନାରେ ! ବଂଶୀତୋ ଆଉ ନଦେବି ଯମୁନା କୁଳିଆକଦମ୍ବ ମୂଳିଆ ରାସ ମୁଁ ଶେଷ କରିବି । ୧ । ଆବାଳ ବନିତାଯେତେକ ଗୋପୀକା ସଭିଏଁ ତୋନାମେ ବାଇ ଏକା ରାଧାକିଆଁକଳଙ୍କର ନିଆଁ ମଥାପାତି ସହୁଥାଇ କାହ୍ନାରେ ! ବଂଶୀତୋ ଆଉ ନଦେବି ଜଟିଳା କୁଟିଳାଶାଶୁଘରେ ଭଲା କେତେ ଗଞ୍ଜଣା  ସହିବି । ୨ । ଜମୁନା ଘାଟକୁପାଣି ଆଣିବାକୁ ଆସେମୁହିଁ  ନୀତିପ୍ରତେ ସେବଂଶୀର ସ୍ୱନଉଚ୍ଚାଟ ମୋହନ ସହିବି ଅବା କେମନ୍ତେ କାହ୍ନାରେ ! ବଂଶୀତୋ ଆଉ ନଦେବି ଚନ୍ଦ୍ରଶେଣା ପତିଜଗିବସୁଛନ୍ତି କେଉଁଠି ଆବା ଲୁଚିବି ? । ୩ । ମଥୁରା ହାଟକୁଦଧି ବିକିବାକୁ ନଗଲେ ନସରେ ଦିନ ବାଟରେ ଘାଟରେତୁ ଜଗି ବସିଲେ ବଣିଜେ କି ଲାଗେ ମନ ? କାହ୍ନାରେ ! ବଂଶୀତୋ ଆଉ ନଦେବି ଏତେ ଗୋପୀଥାଉରାଧାରାଧା ହେଉ ଲାଜେକି ପାଷାଣୀ ହେବି ? । ୪ । ଗଳାରତ୍ନ ହାରକଙ୍କଣ ହସ୍ତର ସେସବୁରେ ନାହିଁ ଆସ ମୂରଲୀ ବଜାଇକରୁତୁହି ବାଇ ସଂସାର ଲାଗଇ ବିଷ କାହ୍ନାରେ ! ବଂଶୀତୋ ଆଉ ନଦେବି ରାଣଦେଲି କାହ୍ନାଆଉତୁ ବଜାନା ଯମୁନାରେ ଝାସ ଦେବି । ୫ । ପୂଜାରିଣୀ ମୂହିଁପ୍ରଭୁ ମୋର ତୁହି ସେକଥା ଭଲେତୁ ଜାଣୁ ମତେ ନିନ୍ଦାହେଲେପ୍ରଭୁପଣେ ଭଲେ କଳଙ୍କ ଲାଗିବ ତେଣୁ କାହ୍ନାରେ ! ବଂଶୀତୋ ଫେରାଇ ଦେବି ମୁହିଁ ଅସରଣତୋପଦେ ଶରଣ ଆରାଧିନୀ ଭାବେ ସେବି । ୬ ।	1
ମୁଁ ରାକ୍ଷସ ସାଜିଛି ମୁଁ ଆଜି ଲୌହ ରାକ୍ଷସ ଜୀବର ଜୀବନ ନେବାକୁ ନେଇଛି ନିଶ୍ୱାସ । ଭୟବିତ ନୁହେଁ ତୁମର ଆହ୍ୱାନ ଜୀବ ଜୀବନ ହୀନ ମୁଁ ଲୌହ ରାକ୍ଷସ । ଯନ୍ତ୍ରପାତି ମୋର ଅସ୍ତ୍ରଶସ୍ତ୍ର କରିପାରିବେନି ତାକୁ କେହି ଆହାତ । କରୁଛି କରିବି ମୁଁ ଶତ୍ରୁର ସଂହାର ଧୂଳି , ବାଲି ପରି ପୋଲରୁ ଖସିବ ଜୀବନ । ଦେବଗଡ଼ , ଆଠମଲ୍ଲିକ ହେଉ ତୁକୁଡ଼ା ଚାଲିଛି ସବୁଠି ମୋହର ରାଜୁତି ପାଖୁଡ଼ା । ସାଜିଛି ମୁଁ ଆଜି ଲୌହ ରାକ୍ଷସ . . . । । ( ୨ ) ପାରିବେନି କେହି ରୋକି . . . ଲଗାଇଲେ ଯେତେ ବି ସ୍ୱିଡେ଼ାମିଟର । ଚାଲିବା ପଥରେ କରେନା ବିଡ଼ମ୍ୱନା ବିଜ୍ଞାନ ବଳରେ ହୁଏ ମୁଁ ସବୁଠି ଚିହ୍ନା । ପରିବହନ ବିଭାଗ ମିତ୍ର ମୋହର ନେବାକୁ ଦିଅନ୍ତି ସୁଯୋଗ ଶତ୍ରୁର ଜୀବନ । ଟଙ୍କା ପଇସାରେ ହୁଏନି ଖିଲାପ ମାସ ନସରଣୁ ଆସନ୍ତି ଦାନବ ଉଆସ । ସାଜିଛି ମୁଁ ଆଜି ଲୌହ ରାକ୍ଷସ . . . । । ( ୨ ) ଦୈତଗୁରୁ ମୋର ମାଲିକ ସଂଘ ନ କରନ୍ତି ସେ ଶିଷ୍ୟକୁ ସନ୍ଦେହ । ମୋର ଅସ୍ତ୍ରାଘାତେ ମହାରାଜା ହୁଏ ଛିନ୍ନ ଅନ୍ୟମନସ୍କ ବାଣରେ ଜହ୍ନ ମାମୁଁକୁ କରେ ବିଖଣ୍ଡିତ । ଦୀନହୀନ ଦରିଦ୍ର ଜୀବନ ହୋଲି ଖେଳୁଛି ମୁଁ ରକ୍ତ ରଙ୍ଗେ । ସାଜିଛି ମୁଁ ଆଜି ଲୌହ ରାକ୍ଷସ . . . । । ( ୨ ) ଚାଳକ ମୋହର ମସ୍ତିଷ୍କ ଭାବିଚିନ୍ତି କରିନିଏ ବାହକ । ସଚେତନ ହୋଇଯାଅ ଅଜ୍ଞାନ ମାନବ ବଢ଼ିବ ନ ହେଲେ ମୋର ସାମ୍ରାଜ୍ୟ । ଚାଲିବାକୁ ଅଧ୍ୱହେବ ଅତର୍ଚ୍ଛ ଅଟନ କରିବି ମୁଁ ଲୌହ ଅଧିଶ୍ୱର । ସାଜିଛି ମୁଁ ଆଜି ଲୌହ ରାକ୍ଷସ . . . । । ( ୨ )	1
ବିଦେଶୀ କୁକୁର ବନାମ ଦେଶୀ ସ୍ୱାମୀ ଦେଖରେ ଦେଖ କି ଯୁଗ ଆସିଛି , କୁକୁରକୁ ଧରି ସ୍ତ୍ରୀ ଶୁଏ ଘରେ ବାରଣ୍ଡାରେ ତାର ସ୍ୱାମୀ ଶୋଉଛି । କୁକୁର ସାଥିରେ ବଜାର ଯାଉଛି , ନୂଆ ପୋଷାକ ତାକୁ କିଣି ଦିଏ ସ୍ୱାମୀର ଛିଣ୍ଡାରେ କାମ ଚଳୁଛି । କୁକୁରର ଭୋକ ଏତେ ବାଧୁଛି , କିଣିଦିଏ ତାକୁ ଚିକେନ ମଟନ୍ ବାସି ରୁଟି ତାର ସ୍ୱାମୀ ଖାଉଛି । କୁକୁର ସାଥିରେ ଗେହ୍ଲ ହେଉଛି , ଓଠରେ ତାର ଚୁମା ଦେଉଥାଏ ସ୍ୱାମୀ ତାର ଛଟପଟ ହେଉଛି । ସ୍ୱାମୀ ତାର ଶୀତେ ଥରି ଯାଉଛ , କୁକୁର ପାଇଁକି ରେଶମି ଚାଦର ଢାଙ୍କି ହୋଇ ତା ସାଥେ ଶୋଉଛି । କୁକୁରର ଜନ୍ମ ଦିନ ସିଏ ପାଳୁଛି , କ୍ୟାଣ୍ଡଲ୍ ଜଳେଇ କେକ୍ କାଟେ ସ୍ୱାମି ଜନ୍ମଦିନ ସେ ଭୁଲି ଯାଉଛି । କୁକୁର ସାଥିରେ ସିନେମା ଯାଉଛି , କୋଳରେ ବସେଇ ସିନେମା ଦେଖଇ ସ୍ୱାମୀ ସାଥେ ତାକୁ ଲାଜ ଲାଗୁଛି । ସ୍ୱାମୀ ତାର ଦେଖ ଜରରେ ସଢୁଛି , କୁକୁରର ତାର ହୋଇଗଲେ କିଛି ତା ପାଖରେ ସିଏ ଜଗି ବସୁଛି । ସ୍ୱାମୀକୁ ସିନା ସିଏ ବାହା ହୋଇଛି , କୁକୁର ସାଥିରେ ସେ ବାସ କରୁଛି ଭାବିଦେଲେ ଭାରି ଦୁଃଖ ଲାଗୁଛି । କୁକୁରକୁ ଏତେ ସେ ଭଲ ପାଉଛି ସ୍ୱାମୀ , କୁକୁର ମଧ୍ୟରୁ ବାଛିବାକୁ କହିଲେ କୁକୁରର ନାମ ସିଏ ସତେ ନେଉଛି ।	0
ବନ୍ଧନ ମୋ ସାଥେ ବାନ୍ଧିଲୁଏମିତି ବନ୍ଧନ ସାଥୀତୁ କାହିଁକି କହ ଭୁଲିଯିବି ବୋଲିଯେତେ ମୁଁ ଭାବିଲେ ଆଖିରେ ନାଚେ ତୋ ମୁହଁ । ସତ ତୁ କହଲୋମୋବିନା ସାଥିଲୋ କେମିତି କଟେ ତୋ ଦିନ ତୋବିନା ସତେଲୋଗୋଟାଏ ମୁହୁର୍ତ୍ତ ବୁଝେନି ମୋହରି ମନ । ଏକାନ୍ତରେ ବସିକେତେ ବୁଝାଇଛି ଅବୁଝା ମନକୁ ମୋର ଗୋଟାଏ ଉତ୍ତରକେବଳ ପାଇଛି କରି ପାରିବିନି ପର । ଜାଣି ନାହିଁ ମୁହିଁଭୁଲିଛୁକି ନାହିଁ କରିଛୁକି ନାହିଁ ପର ଭାବୁଛି ମୋପରିଜଳୁଥିବୁ ତୁହି ଝରୁଥିବ ଲୁହ ତୋର । ହୁଏତ ସମ୍ପର୍କତୁଟି ଯାଇ ପାରେ ହେଲେ ସରିବନି ପ୍ରେମ ଯେଉଁଠି ଯେମିତିଯାସାଥେ ଥିଲେବି ନେଉଥିବି ତୋର ନାମ ।	1
ବୟସ ଏମିତି ପରିଣତ ବୟସରେ ବେଶି ଅନୁରାଗ ବେଶି ସ୍ନେହ ବେଶି ପ୍ରେମ ବେଶୀ ଅଭିଯୋଗ । । ଭଙ୍ଗା ଭଙ୍ଗା ମନ ତଳେ ବେଶିତ ଦରଦ ଫିକା ଫିକା ଆଶାରେତ ରଙ୍ଗର ବିଭବ ଜୁଆର ଭାଙ୍ଗେ ତ ନିତି ଛାତିର ଆବେଗ । । ଅଙ୍କା ବଙ୍କା ଆଶାରେ ତ ବେଶୀ ଅଭିମାନ ଝଙ୍କା ଝଙ୍କା ଫୁଲଦାନୀ ରଙ୍ଗର ସୁମନ ତୁଟା ତୁଟା ଲୁହରେ ତ ବେଶି ବେଶି ଭାବ । ।	1
ଖୋଲା କଥା ଖୋଲାରେ ଲଘୁଶଂକା କରିଲେ ଯଦି ଆକାଶେ ହୁଅନ୍ତା ଇନ୍ଦ୍ରଧନୁ ସୃଷ୍ଟି ଆମ ଦେଶ ନଭ ନ ’ ରହନ୍ତା ଖାଲି ରାସ୍ତାକଡ଼େ ଛୁଟେ ଏତେ ପିଚକାରି ଭିଡ଼ଭାଡ଼ ହେଉ ଅବା ଜନ ଶୂନ୍ୟ ପଥଧାରେ ନିଶ୍ଚେ କେହି ଦୃଶ୍ୟମାନ । ରାସ୍ତା ବାମ ପଟେ ଚାଲିବା ମନା ନହେଲେ ମାଡ଼ିବ ବାସି ଅସନା ପଥପାର୍ଶ୍ୱ ଆତଙ୍କ ସଞ୍ଜ ସକାଳେ ଆପତ୍ତିଜନକ ଜନ ଆଖିରେ ସ୍ୱଚ୍ଛ ଭାରତର ପରିକଳ୍ପନା ହୁଏକି ବିଛାଇ ଆବରଜନା ? ଝାଡ଼ୁ ଖଣ୍ଡକର ମହତ ନଜାଣି ବଇଦ ପାଖରୁ ଫୁରୁସତ ମିଳୁନି । ପାନ ଖାଇ ବୁଲେ ରସିକ ପ୍ରବର ପିକଦାନି ମଣେ ସାରା ବଜାର ଝୋଟି , ଚିତା , ଚିତ୍ର ଭିନ୍ନ ପ୍ରକାର ଫୁଟି ଦିଶୁଅଛି କାନ୍ଥ ବାଡ଼ର * ଅର୍ଦ୍ଧଶତ ପ୍ରତିଶତ ପ୍ରେମର ପ୍ରେମିକ ନିଜ ନାମ ସାଥେ ଯୋଡ଼େ ନାମ ଅନେକ କାନ୍ଥରେ , ବୃକ୍ଷରେ ଜାଗା ଅଜାଗାରେ ତୀର ଚିହ୍ନ ସିନା ହୃଦୟ ବିଦାରେ । ଧୂମ୍ରପାନ କଲେ ହୁଏ ଚିନ୍ତା ଦୂର ଚିନ୍ତା ବଢ଼େ ଯାହା ପାଖ ଲୋକର ବସିଥିବେ ଧରି ମୁହଁରେ ନିଆଁ ବାକି ଲୋକ ପଛେ ପିଅନ୍ତୁ ଧୁଆଁ ଯୁଗ ବଦଳିଲା ଲୋକ ହେଲେ ଆଧୁନିକ ସମୟ ସାଥିରେ ବଦଳି ଗଲାକି ବୁଦ୍ଧି ବିବେକ କିଏସେ କହିବ ସମସ୍ତେ ଏଠାରେ ମୂକ ଆକାଶେ ପଡ଼ିଛି ଇନ୍ଦ୍ରଧନୁ ଦେଖ !	0
ଶୁଭ ଦୀପାବଳି ଦୁର୍ଗା ମା ’ ପରେଲକ୍ଷ୍ମୀ ମା ’ ଗଲେ ଆସିଛନ୍ତି ମା ’ କାଳୀ ଭକତି ମନରେପୂଜାପୂଜି କର ନିତି ନିୟମକୁ ପାଳି ( ୧ ) ବରଷା ଗଲାଣିଶୀତ ଆସିଲାଣି ରୁତୁ ପରେ ରୁତୁ ଖେଳି ହାତ ମୁହଁ ଧୋଇଖାଇବାକୁ ବସ ରୋଗ ଆସେ ଭଳିଭଳି ( ୨ ) ଆମ୍ବ ଲିମ୍ବ ଗଛବାଡ଼ିରେ ଲଗାଇ କର ତାକୁ ଗଳାମାଳି ସ୍ୱଚ୍ଛ ପରିବେଶସୁନ୍ଦର ବଗିଚା ଫୁଲକୁ ନଆଣ ତୋଳି ( ୩ ) ସବୁରି ଖୁସିରେନିଜେ ଖୁସି ହୁଅ ମୋଟେ କର ନାହିଁ କଳି ବାଣ ନ ଫୁଟାଇଦିପ ଟିଏ ଜାଳ ବିନୟ ପ୍ରଣତୀ ଢ଼ାଳି ( ୪ ) ପରିବେଶ ଚିନ୍ତାଏଇ ଦିନୁ କର ଆଗକୁ ତୁମରି ପାଳି ଝଗଡ଼ା ଝାଟିକୁମୁଳରୁ ଉପାଡ଼ି ପାଦେ ଦିଅ ସବୁ ଦଳି ( ୫ ) ବାପା ମାଆ ସ୍ନେହଁଗୁରୁଜନେ ଭକ୍ତି କେବେ ବି ନଯାଅ ଭୁଲି ସଦା କୁସୁମିତତୁମ ଚଲା ପଥ ହେଉ ଶୁଭ ଦୀପାବଳି ( ୬ )	1
ଦୀପାବଳି ସଂସାର ଦ୍ୱୀପରେ ଆସେ ଦୀପାବଳି , ତୁମକୁ ଝୁରିବା ପାଇଁ ଶରଧାର ଘିଅ ଭଣ୍ଡାରରୁ ଶେଷ , ସେନେହଁ ସଳିତା ନାହିଁ ସେଦିନ ଦିପାଳି ଝାପ୍ସା ଆଲୁଅରେ ତୁମ ପ୍ରଥମ ଚାହାଣି ବିନା ରାଇଜରେ ରାଜା କରିଦେଲା ଭାବିଥିଲି ତୁମେ ରାଣି ସ୍ୱପ୍ନ ଭାଙ୍ଗି ଦେଇ ଏକା ଚାଲିଗଲ ଦେଇଥିବା କଥା ଭୁଲି ଜହ୍ନ ତାରା ସଙ୍ଗେ ସରଗରେ ତୁମେ ମନାଉଥିବ ଦୀପାଳି ଗୋଟେ ପରେ ଗୋଟେ ବରଷ କଟୁଛି ତୁମକଥା ଭାଳିଭାଳି ହୃଦୟ ଦ୍ୱୀପରେ ରକତ ଓଜାଡ଼ି ଆମସ୍ମୃତି ସଳିତାକୁ ଜାଳି ଅମାବାସ୍ୟା ରାତି ଆଲୋକ ଆଶାରେ ପାଳେ ଶୁଭ ଦୀପାବଳି	1
ମୋ ଆକାଶର ଜହ୍ନ ତୁମେ ଯଦି ମୋ ଜୀବନେ ନ ଥାଆନ୍ତ ଆସି , କେମିତି ଦିଶନ୍ତା ସତେ ମୋ ଜୀବନ , ମୋ ଆକାଶ ଜହ୍ନ ବିନା ଫିକା ଫିକା ରାତ୍ରୀ ମୋ ଉଆଁସି । । ତୁମ ବିନା ମୋ କଳ୍ପନା କୁହ ହୁଅନ୍ତା କେମିତି । ଜଳ ଶୂନ୍ୟ ନଦୀ ପରି , ବାସ ହୀନ ଫୁଲ ସରି , ଶବ୍ଦ ବିନା ମୋ କବିତା ସୁର ବିନା ସଙ୍ଗୀତ ଯେମିତି । । କେମିତି ଲାଗନ୍ତା ସତେ , ଏ ଦୁନିଆ ଖାଲି ଖାଲି ତୁମ ସୁର ବିନା । କେମିତି ହୁଅନ୍ତା କୁହ ତୁମ କର କଙ୍କଣର ସୁର ଝଙ୍କାର ହୀନା । । ତୁମେ ଅଛ , ଏ ପବନେ ଭରିଛି ତୁମରି ମହକ , ଦେଇଯାଏ ମିଠା ମିଠା ଶିହରଣ ଏ ନିଃଶବ୍ଦ ପୃଥିବୀରେ ଏକ ସୁର ସିଏ ତୁମ ମଧୁର ଗୁଞ୍ଜରଣ । । ତୁମେ ହିଁ କେବଳ ତୁମେ ହୋଇପାର , ନା ଆଉ କାହା ପରି , ନା ଆଉ କିଏ ତୁମ ସରି , ହୋଇ ପାରେ ମୋ ପାଇଁ , ତୁମେ କେବଳ ତୁମରି ଉପମା ।	1
ସୂର୍ଯ୍ୟାସ୍ତ ପୂର୍ବରୁ ଯେତେବେଳେ ; ବନ୍ଧନ ସବୁ ଶିଥିଳ ହୋଇ ଆସେ , ତୁମରି ଦେହର ମହକ , ତୁମରି ରୂପର ଆକର୍ଷଣ , ସେ ସବୁର କିଛି ମାନେ ନଥାଏ , ସେତେବେଳେ ; ତୁମେ ମୋର ଆହୁରି ଅନ୍ତରଙ୍ଗ ହୋଇଉଠ , ଏବଂ ତୁମରି ବିନା , ଏ ଜୀବନର ମାନେ କିଛି ବି ନଥାଏ । ଯେତେ ବେଳେ ; ଝିଅ ମାନେ ଶାଶୁ ଘରେ ଥା ’ ନ୍ତି , ପୁଅମାନେ ବିଦେଶରେ , ନିଜ ନିଜର ପରିବାର , ଓ ସଂସାର ଜଞ୍ଜାଳରେ ବ୍ୟସ୍ତ , ନାତି ନାତୁଣୀ ମାନେ , କେବେ କେମିତି ଆସନ୍ତି , ସେତେବେଳେ ; ତୁମେ ମୋର ଆଶାବାଡି ଗପିବାକୁ ଏକମାତ୍ର ସାଥୀ , ହଜି ଗଲା ଭିଜି ଗଲା , ଦିନ ସବୁ ମନେ ପଡ଼େ , ମୁକ୍ତା ଖୋଜୁ ଖୋଜୁ , କେବେ ସାମୁକା ବି ମିଳେ । ଯେତେବେଳେ ; ଦେହର ଆକର୍ଷଣ ନଥାଏ ରୂପର ମାଧୁର୍ଯ୍ୟ ନଥାଏ , ସମ୍ଭୋଗର ଲାଳସା ନଥାଏ , କିଛି ପାଇବାକୁ କିଛି ଦେବାକୁ ଆଗ୍ରହ ହୁଏନା , ସେତେବେଳେ ; କେଜାଣି କେମିତି କେଉଁ ଏକ ବନ୍ଧନ , ଆମକୁ ଏକାଠି କରି ରଖିଛି , ସାହାଯ୍ୟର ଦରକାର ନଥିଲେ ବି , ତୁମ ବିନା ବଞ୍ଚିବା ସମ୍ଭବ ହୁଏନି ।	1
ରକ୍ତନଦୀରେ ଶବ ପଟୁଆର ହିମାଳୟ ଗିରି ଗହ୍ୱରରୁ ବାରବାର ପ୍ରତିଧ୍ୱନିତ ହେଉଥିଲା , ମନୁଷ୍ୟକୃତ ପ୍ରଗତିର ଗୁଳିଚୋଟ ଖାଇ , ଘୁମେଇ ପଡ଼ିଥିବା . . . ବିଷଣ୍ଣ ବିବର୍ଣ୍ଣ ବସୁଧାର ମହାତାଣ୍ଡବ ନୃତ୍ୟ । ଥରି ଉଠୁଥିଲା , ଶତ ସହସ୍ର ଲଣ୍ଡା ପାହାଡ଼ର ନିରବ ନିଶ୍ଚଳ ନିଥର ଛାତି ତ୍ରସ୍ତ ବିତ୍ରସ୍ତ ଆଉ . . . ସନ୍ତ୍ରସ୍ତ ହୋଇ କାନଡେରି ଶୁଣୁଥିଲେ ଭୋଗବାଦୀ ମଣିଷର ପୈଶାଚିକ ଆକ୍ରମଣୁ ମରି ମରି ଜୀଇଁଥିବା ଧୂସର ବନାନୀ , ଆଉ କୋଟି କୋଟି ନିରୀହ ନିଷ୍ପାପ ପଶୁପକ୍ଷୀ । ବିବସିତା ପ୍ରକୃତିର କ୍ରୋଧାଗ୍ନିରେ ଜଳୁଥିଲେ ହିମାଦ୍ରିର ବାଟ ଭାଙ୍ଗି ବହିଯାଇଥିବା ସହସ୍ର ସହସ୍ର ଶାନ୍ତସ୍ନିଗ୍ଧ ସୁଶୀତଳ ନଦ , ନଦୀ ଆଉ ନିର୍ଝରିଣୀ , ପାଣି ବଦଳରେ ସେମାନେ ଢାଳୁଥିଲେ ବିଶ୍ୱ ଉଷ୍ମତାର ତତଲା ଲୁହ ଆଉ ଲହୁ ! ପ୍ରକୃତି ରାଣୀର ଆର୍ତ୍ତ ଚିତ୍କାର ଆଉ ଆକୁଳ ନିବେଦନରେ ତରଳି ଯାଇଥିଲା ଆକାଶରେ ଦୋଳାୟିତ ମସ୍ତମସ୍ତ କଳା ବାଦଳ ଖଣ୍ଡର କଠୋର ଛାତି , କ୍ରୋଧ ଜର୍ଜରିତ ହୋଇ ସେମାନେ ଅଜାଡ଼ି ଦେଲେ , ଉତ୍ତରାଖଣ୍ଡର କୃତ୍ରିମ ତୀର୍ଥଭୂଇଁ ପରେ ଘନଘୋର ବାଦଲ ଘଟା ବର୍ଷାର ଅଜସ୍ର ଧାରା । ସୃଷ୍ଟି ହେଲା ନିମିଷକେ ମଧ୍ୟେ କାଳ ସୁନାମିର ମହାପାରାବାର , ଭୁଷୁଡ଼ି ପଡ଼ିଲା ଧର୍ମ ନାମେ ସରଗକୁ ଛୁଇଁଥିବା ପ୍ରଗତିର ଶିଡ଼ି , ରକ୍ତରଞ୍ଜିତ ହୋଇଗଲା ନଦ , ନଦୀ ଆଉ ନିର୍ଝରଣୀର ପାଣି । ରକ୍ତନଦୀରେ ଜୀବଶ୍ରେଷ୍ଠ ମଣିଷର ଶବ ପଟୁଆ ଦେଖି ହସୁଥିଲା ହିମାଳୟ . . . ହସୁଥିଲେ ପାହାଡ଼ , ପର୍ବତ , ଜଙ୍ଗଲ , ପାଣି , ପବନ ଆଉ ନୀଳ ଆକାଶ । ।	0
ଖଦ୍ୟୋତ ଓ ସୂର୍ଯ୍ୟ ପୂର୍ବାକାଶର ବକ୍ଷଭେଦି , ତମସାର ସତ୍ତା ବିଲୀନ କରି ବିଶ୍ୱକୁ ପ୍ରାଣମୟ ରଖିବାର ପ୍ରତିଜ୍ଞାବଦ୍ଧ , କାଳଜୟୀ ସୂର୍ଯ୍ୟ ଉଦୟ ହେଲେ . . . ବୃକ୍ଷର ପତ୍ରସନ୍ଧିରୁ ଉଙ୍କିମାରି ଦେଖିଲା ଖଦ୍ୟୋତ . . . ନିରାଶା ତାକୁ ସ୍ପର୍ଶ କରିବାରେ ବିଫଳ , ଭୟ ତା ’ ନିକଟରେ ପରାଜିତ . . . ସୂର୍ଯ୍ୟତେଜ ସହ ତା ’ ର କ୍ଷୁଦ୍ର ଜ୍ୟୋତିକୁ ତୁଳନା ପାଇଁ ତା ’ ର ସମୟ ନାହିଁ . . . ସୃଷ୍ଟିପାଇଁ ତା ’ ର କର୍ତ୍ତବ୍ୟ କରିବାର ଉପଯୁକ୍ତ ସମୟ ପାଇଁ ଅପେକ୍ଷା କରି ବସିଲା . . . ସୂର୍ଯ୍ୟାସ୍ତ ହୁଅନ୍ତେ - ଚତୁର୍ଦ୍ଦିଗ ନିଶାଚ୍ଛନ୍ନ ହେଲା ତା ’ ର ଟିକିଟିକି ଡେଣା ଛାଟି ଅଫୁରନ୍ତ ଉତ୍ସାହ ନେଇ ଉଡ଼ିଲା ଈଶ୍ୱରଦତ୍ତ ଆଲୋକ ଟିକକ ବିଶ୍ୱବାସୀଙ୍କ ନିକଟରେ ପହେଞ୍ଚଇବା ପାଇଁ ଭୟଭୀତ ହୋଇଉଠିଲା ଅନ୍ଧକାର ।	1
କୋଣାର୍କ କଳାମୁଗୁନି ପଥରରେ ସୁଶୋଭିତ କୋଣାର୍କ ନୃତ୍ୟରତା ଅବତାରେ ସଜ୍ଜା ତୁମ ଅର୍କ ସୌନ୍ଦର୍ଯ୍ୟରେ ନାହିଁ ପଟାନ୍ତର ତୁମ ଶକ୍ତିର ଭଣ୍ଡାର ସୂର୍ଯ୍ୟଙ୍କ ତେଜ ଯେବେ ପଡ଼େ ଅପୂର୍ବ ଆଲୋକରେ ହୁଅ ଅଲୌକିକ ତୁମେ କୋଣାର୍କ , ତୁମେ କୋଣାର୍କ । । ଇତିହାସ ତୁମର ଅତି ଉଚ୍ଚକୋଟୀର ସମର୍ପଣ , ସମାନତା , ତ୍ୟାଗର ଦୃଷ୍ଟାନ୍ତ ସାମର୍ଥ୍ୟ ଝଲସେ କଳିଙ୍ଗପୁତ୍ରର ସ୍ୱର୍ଗର ଅପ୍ସରୀକୁ ଆଙ୍କିଲ ପଥରେ ବାଳୁତ ଧର୍ମପଦ ଥିଲା ଯେ ସାଥୀରେ ପ୍ରାଣ ଦେଇ ବଢେ଼ଇଙ୍କ ହରିଲା ଆତଙ୍କ ଧନ୍ୟ ତୁମ ଧର୍ମପଦ ଧନ୍ୟ ତୁମେ କୋଣାର୍କ । । ବିସ୍ମିତ ଦର୍ଶକ ଦେଖି ତୁମ କୀର୍ତ୍ତି ରାଜି ଆଶ୍ଚର୍ଯ୍ୟ ସମ୍ପଦ ତୁମେ ପୃଥିବୀରେ ଆଜି ମନ୍ଦିର ନୁହଇ ଏଠି ନାହାନ୍ତି ଦେବତା ରଥେ ବିରାଜ ହୁଅନ୍ତି ସ୍ୱୟଂ ପରମପିତା ଅନ୍ଧାର ହଟାନ୍ତି ସେ ଶକ୍ତିର ପ୍ରତୀକ ନମଃ ସୂର୍ଯ୍ୟ ନାରାୟଣ , ନମଃ କୋଣାର୍କ । । ସ୍ମୃତି ତୁମରି ସଭିଏଁ ରଖନ୍ତି ସାଇତି ବାଳୁତ , ବୟସ୍କ ଅବା ନବଦମ୍ପତି ସଭିଁଙ୍କ ହୃଦୟେ ତୁମ ସୌନ୍ଦର୍ଯ୍ୟର ଛାପ ରହିଥିଲା ରହିଛି ଆଉ ରହିଥିବ ବର୍ଷ ବର୍ଷର କାରୁକାର୍ଯ୍ୟ ଏ ନୁହେଁ ଆକସ୍ମିକ ମଥାଟେକି ଚିରଦିନ ରହିଥାଏ ହେ କୋଣାର୍କ । ।	1
ସତର୍କ ରୁହ ରାଜାଗଣ ତମେ ସଜେଇ ଦେଇଛ ଫୁଲ ଆଉ ଫଗୁଣରେ ତମ ସିଂହାସନ ପାତ୍ର , ମନ୍ତ୍ରୀ ସଦା ଜାଗୁଆର । ଚକ୍‌ମକ୍ କାନ୍ଥ ବାଡ଼ ଝଲସି ଯାଉଛି ଆଖି ଦେଖା ନ ଯିବାକୁ ତା ’ ଦେହରେ ଲୁଚିଥିବା ଛଳନା କି ଅହଂକାର । ଖସି ନ ଯିବାକୁ ପାଦ ଜାବୁଡ଼ି ଧରିଛି ମାଟି ମାଟିର ମଣିଷକୁ ଆଖିରେ ବାନ୍ଧି ଦେଇଛ ପଟି ଦେଖି ନ ପାରିବ ବୋଲି ଆଲୋକର ଛିଟା ତମ ପଶାପାଲି । ଖୋଲି ଯିବ କି ମୁଖା ଛିଣ୍ଡି ପଡ଼ିବ ମୁଣ୍ଡ ତେଣୁ ଧରିଛ ରାଜନୀତି ଢାଲ । ସାବଧାନ ଦାନା ବାନ୍ଧୁଛି ପ୍ରଜାମେଳି ଭୁଷୁଡ଼ି ପଡ଼ିବ ରାଜପ୍ରାସାଦ ପ୍ରଜାଙ୍କ ତାକତ୍ ଭାଙ୍ଗି ଦେଇପାରେ ସବୁ ଷଡ଼ଯନ୍ତ୍ର ତମ ସିଂହାସନ - ତମ ଅହଂକାର ।	0
ସମସ୍ୟା କାଲି ଥିଲା ଅତୀତର ବିମର୍ଷତା , ଆଜି ବର୍ତ୍ତମାନର ବାହୁରେ ଛନ୍ଦି ହେଲା କାଲି ପୁଣି ବନ୍ଦୀ ହେବ ଭବିଷ୍ୟର ବାଦଲ ଘେରାରେ ଏଇ ଯାହା ହୃଦ୍‌ବୋଧ ହେଲା । ଅତୀତ ବି ଦିନେ ବର୍ତ୍ତମାନ ଥିଲା ପରିଣାମ . . . ତିକ୍ତତାର ସ୍ୱର ନେଇ ବଞ୍ଚିବାଟା ଅସହ୍ୟ ହେଉଥିଲା ତଥାପି . . . ଆଜିଯାଏ ବଞ୍ଚି ରହି ଏ ଶରୀର ଶୀତେଇ ଉଠିଲା । ବର୍ତ୍ତମାନର ଯନ୍ତ୍ରଣାଟା ସବୁଠାରୁ ତୀବ୍ରତର , ଅଶରୀରି ସିଏ ଇଚ୍ଛାରୂପ ଗ୍ରହଣ କରି ଏ ହୃଦୟକୁ ଦୋହଲାଇ ଦିଏ । ତା ’ ନିଷ୍ଠୁରତାର କଟୁକ୍ତିରେ ଦୋହଲି ଦୋହଲି ପୁଣି ସ୍ଥିର ହେବାକୁ ହିଁ ହୁଏ । ଅମରତ୍ୱ ପାଇଛି ସେ ଅବିନାଶୀ ଅତୁଟ ସ୍ୱରୂପ ମଣିଷର ପ୍ରତିଟି ସ୍ଥଳରେ ଭିନ୍ନ ଭିନ୍ନ ରୂପ ଧରି ଖେଳାଏ ତାହାକୁ , ଡମ୍ୱରୁ ବଜାଏ ଦେଖାଏ ନିଜ ବିଶ୍ୱରୂପ ।	0
ସିଂହାସନ ପ୍ରତିଷ୍ଠିତ ସିଂହାସନରୁ ଓହ୍ଲାଇଯାଏ ସୋରିଷ କ୍ଷେତର ଖରା - ନିର୍ବିବାଦେ ଗୋପାଳ ବାଳକ ଅଧିରୂଢ଼ ହୁଏ ମାଟିଗଦାରେ ତା ’ ପାଇଁ ସିଂହାସନ ଯାହା ମାଟିଗଦା ତାହା ବିଚରା ଭୋଜରାଜର ସମସ୍ତ ପିପାସା ବରଫ ପାଲଟିଯାଏ ପକ୍ଷୀଙ୍କର ଗଳ୍ପ ଶୁଣୁଶୁଣୁ । ଶୂନ୍ୟ ପୁରୁଷକୁ ସିଂହାସନ ସମର୍ପଣ କରି ଅନ୍ୟ ଏକ ପୁଣ୍ୟ ଶ୍ଳୋକର ଅପେକ୍ଷା ରଖେ ସମୟ ।	1
ରୋଗ ରୋଗ ପୁଣି ଆସିଯାଏ ଶରୀରରେ ଏ ଦୌଡ଼ାଦୌଡ଼ିର ଜୀବନରେ କାହାକୁ ସମୟ ଅଛି ଯେ ରହିଯାଇ ନିଜର ଚିକିତ୍ସା କରିବ ମୁଁ ଗ୍ରହଣ କରିନେଇଛି ଯେ ରୋଗ ସମସ୍ତଙ୍କ ସହ ଯୋଡ଼ିଦିଏ ଏଇ ଅନୁଭବଟି ଆସିଛି କାମରେ ମଗ୍ନ ରହି ସଭିଁଙ୍କଠୁ ଦୁଃଖ ଛୁପାଇବାରେ ନିଃସଙ୍ଗ ଜୀବନରେ ଯେବେ ଏମିତି ଅନୁଭବ ହୁଏ ତେବେ ରୋଗ କେଉଁଠି କେଜାଣି ରହିଯାଏ ଯଦି ତାହା ଅଛି ତ !	1
ଦଙ୍ଗା ଆସିଥିଲା ଚତୁର୍ଦ୍ଦିଗେ ବ୍ୟାପି ଥିଲା ଗଭୀର ନିରବତା , ତୁହା ତୁହା ଉଷ୍ମ ପବନରେ ଭାସି ଆସୁଥିଲା ପୋଡ଼ା ହୃଦୟର ଗନ୍ଧ , ଆଖି ସବୁ ରଙ୍ଗହୀନ ଓଠ ସବୁ ଶୁଖିଲା ଶୁଖିଲା କାରଣ ଏଇ ଟିକେ ଆଗରୁ ମୋ ସହରକୁ ଦଙ୍ଗା ଆସିଥିଲା । ପୋଛି ନେଲା ମଥାରୁ ସିନ୍ଦୂରର ବିନ୍ଦୁ କୁନି କୁନି ଓଠରୁ ହସ ଲିଭିଗଲା ଘରେ ଘରେ ଜଳିଲାନି ଚୁଲି ମଶାଣିରେ ମଣିଷର ଜୁଇ ଜଳୁଥିଲା । ରାସ୍ତାଘାଟରେ କୁଢ଼ କୁଢ଼ ଇଟା ଓ ପଥର କୁହୁଳୁ ଥିଲା ଧୂଆଁ ସତେଜ ଦିଶୁଥିଲା ଲାଲ୍ ରକ୍ତର ଛିଟା । ଏଠି ମଣିଷ ତ ମଣିଷ ଈଶ୍ୱରଙ୍କ ଛାତିରେ ବି ଗୁଳି ବାଜିଗଲା ହାଏ ମୋ ସୁନ୍ଦର ସହରକୁ ଦଙ୍ଗା ଛୁଇଁଗଲା । ହଜିଗଲା ଶାନ୍ତି ଭାଙ୍ଗିଗଲା ମନ ପୋଡ଼ିଗଲା ପ୍ରତି ଆଖିର ସପନ ଗୋବରୀର ପାଣି ସତେ ଲାଲ୍ ଦିଶୁଥିଲା ଏଇ ତ ମୋ ସହରକୁ ଦଙ୍ଗା ଆସିଥିଲା ।	0
ଏଇତ ଜୀବନ ଘର କରିଥିଲେ ସହିବାକୁ ହୁଏ ପଥର ପଡ଼ିଲେ ବି ବେଳେ ବେଳେ ହାତ ପାହାନ୍ତାରୁ ପଦ୍ମ ଘୁଞ୍ଚି ଘୁଞ୍ଚି ଯାଏ ସହିବାକୁ ହୁଏ ଛିଣ୍ଡି ଯାଇଥିବା ମନକୁ ଗଣ୍ଠେଇ କେଉଁ ସମ୍ପର୍କର ସୂତାରେ ଗୁଡ଼ିଟିଏ ଉଡ଼େଇବାକୁ ଇଚ୍ଛା ହୁଏ ଦୂର ଆକାଶରେ ଫେରି ଚାହୁଁଥିବା ବସନ୍ତକୁ ଚାହିଁ ହୁଏନି ମନଭରି ଧୈର୍ଯ୍ୟର ଧୂଆଁଧାର ନଈ ହୋଇ ବହିଯାଏ ଶାନ୍ତିର ଚାରାଟିଏ ରୋପିବାକୁ ହୁଏ ଯତ୍ନ କରି ଜଳ , ବାୟୁ , ଉତ୍ତାପର ଅଙ୍କୁରୋଦ୍‌ଗମ୍ କେଉଁ ପୁରୁଣା ବହିରୁ ମୁଖସ୍ଥ କରି ତଥାପି କିଛି ଶୂନ୍ୟତା ରହିଯାଏ ଯେତେ ଲିପାପୋଛା କଲେ ବି କାନ୍ଥରୁ ମାଟି ଖସି ପଡୁଥାଏ ସହିବାକୁ ହୁଏ ମନକୁ ବୁଝେଇ କାଳେ କିଛି ଘଟିଯିବ ଆଚମ୍ୱିତ ଦୃଶ୍ୟ ସବୁ ଦୁଃଖ ଭୁଲି ହେବ ସମୟର ଦୋଛକି ରାସ୍ତାରେ ଯେତେ ସହିଲେ ବି ଝାସ ଦେବାକୁ ହୁଏ ଅଗ୍ନି ବଳୟରେ ଘାସ କଟାଳିର ସ୍ୱପ୍ନପରି ଡହ ଡହ ତାତିଲା ଖରାରେ ଅବୋଲକରା ଗପ ପରି ସବୁ ପ୍ରଶ୍ନର ଉତ୍ତର ନଥାଏ ସହିବାକୁ ହୁଏ ଦୁଃଖର ନୈବେଦ୍ୟ ସଜାଡ଼ି ମହମହ ଧୂପର ବାସ୍ନାରେ ଲିଭି ଲିଭି ଆସୁଥିବା ଦୀପାଳୀକୁ ତେଜି ଦେଇ ଆଉ କିଛି ପ୍ରାପ୍ତିର ଆଶାରେ ।	0
ନିଆରା ପ୍ରେମ ପୃଥିବୀର ସବୁତକ ପ୍ରେମ ଭଲପାଇବାର ତୀବ୍ର ନିବିଡ଼ତା ନିଆରା ଆନନ୍ଦ ଆଉ ଏକାନ୍ତ ଆତ୍ମୀୟତା ତମ ଠାରେ ହିଁ ଠୁଳ ସେ ପାଇଁ ତ ତମେ ପରମ ପ୍ରେମମୟ ବାଙ୍ମୟ ପୁରୁଷ ତମେଇତ ପ୍ରଥମ ପ୍ରେମୀକ ଶ୍ରୀରାଧା ଓ ମୀରାର ସହସ୍ର ଗୋପୀର ଶସାଗରା ଧରାର ବିଶ୍ୱ ବ୍ରହ୍ମାଣ୍ଡର ଧୂଳିରେ , ଅଣୁରେ ଫୁଲରେ ଫଳରେ ଚଢେ଼ଇଙ୍କ ନାନାବାୟା ଗୀତର ସୁରରେ ଭରିଦେଲ ଭଲପାଇବାର ବୀଜମନ୍ତ୍ର ସବୁ । ଏଠିତ ସମସ୍ତେ ବନ୍ଧା ତମ ଭଲପାଇବାର ଅନନ୍ତ ଡୋରୀରେ ପାପୀ ଠାରୁ ତପୀଯାଏ ରୋଗୀ ଠାରୁ ଭୋଗୀଯାଏ ସବୁରି ତୁଣ୍ଡରେ ତୁମେ ଥାଅ ଓଁ କାର ନାଦରେ । ଏ ପ୍ରଗଳ୍ଭା ମନଝୁରେ ଛୁଇଁବାକୁ ଥରେ ଜଳରେ , ସ୍ଥଳରେ ସମୟର ପ୍ରତିଟି ବେଳରେ ଚିନ୍ତା ଆଉ ଚେତନାରେ ନିଃଶ୍ୱାସରେ , ପ୍ରଶ୍ୱାସରେ ନିଆରା ପ୍ରେମର ସେଇ ଦିବ୍ୟ ପୂର୍ଣ୍ଣତାରେ , ନିବିଡ଼ ଭାବରେ ନିବିଡ଼ ଭାବରେ । ।	1
ଦ୍ୱନ୍ଦ୍ୱ କୁହ ତ ଏକାଦଶୀ ଦ୍ୱନ୍ଦ୍ୱ କ ’ ଣ ଦର୍ଶନ ନା ଦ୍ୱିଖଣ୍ଡିତ ରାସ୍ତାର ସଲଗ୍ନ ସେତୁ ନା ଦ୍ରବୀଭୂତ ବିଶେଷ ଦ୍ରଷ୍ଟବ୍ୟ । ଦ୍ୱନ୍ଦ୍ୱର ମାଧ୍ୟାକର୍ଷଣରେ ଆକର୍ଷିତ ସମନ୍ଧ , ସଲଗ୍ନ ସମ୍ପର୍କ ଆଦର ଆଲିଙ୍ଗନ । ଦ୍ୱନ୍ଦ୍ୱର ଦହନରେ ଆକର୍ଷଣ ବିକର୍ଷଣ ଆକାଶେ ଆଲୁଅର ମହୋତ୍ସବ ତୃଷିତ ତାରାମାନଙ୍କର । କାଳିସୀପରି ଧରିଥାଏ ମନର ମଙ୍ଗ ସନ୍ଦେହର ଅଞ୍ଜନ ବୋଳି ଦେଖୁଥାଏ ସ୍ଥିତିର ବିନାଶ ପାର୍ଲିଆମେଣ୍ଟ୍‌ରୁ ପାକିସ୍ଥାନ କି ପାଲେଷ୍ଟାଇନ୍‌ରୁ ପ୍ୟାରିସ୍ ମେରୁରୁ ମେରୁକୁ ଗାରରେ ଯୋଡ଼ିଦିଏ ଦ୍ୱନ୍ଦ୍ୱ କୋଣରୁ କୋଣକୁ ଝୁଲୁଥାଏ ଅକ୍ଷାଂଶ ଦ୍ରାଘିମାର ଆୟୁଷ । ତା ’ ସାମ୍ରାଜ୍ୟରେ କଲମ ହୁଏ କୁରାଢ଼ି କବି ହୁଏ କଂସେଇ ଭକ୍ଷକର ଭାଷଣବାଜିରେ ଦୀକ୍ଷାହୁଏ ରକ୍ଷାକବଚ ସୀମାନ୍ତ ସୈନିକ ପରି ସଜାଗଥାଏ ଦ୍ୱନ୍ଦ୍ୱ ମୁହାଣ ମୁହଁରେ । ଏକାଦଶୀ ! ଦ୍ୱନ୍ଦ୍ୱ ମୃଦୁ ମୃଦୁ ଦଂଶନ ଦ୍ରବୀଭୂତ କୁହୁଳା କ୍ଷୋଭର କୁହୁଡ଼ିଆ ଆସ୍ତରଣ ଧୂମାଭ ଧୂଳି ଧୂମାଳର ଧର୍ଷିତ ବିଶ୍ୱାସର ନିବିଡ଼ତାର ନବ ସଂସ୍କରଣ ।	0
ପାଣିକୁ ନେଇ ଗୋଟିଏ କବିତା ଏ କବିତା ପାଣିକୁ ନେଇ ଏଥିରେ ପାଣି ଟୋପାଏ ନାହିଁ । କେଉଁଠି ପାଣି ଅଛି କି ଏବେ ? ପାହାଡ଼ , ନଈ , ସମୁଦ୍ର , ଆକାଶ ପାଣି ପାଇଁ ତ ଏତେ ପେଞ୍ଚ ହୀରାକୁଦ , ଚିଲିକା କି ଚିତ୍ରନଦୀ ନୁହଁମ ପାଣିଅଛି ମାନେ ସେ ଜାଗାର ନାମ କୁରୁକ୍ଷେତ୍ର । ଆମର ଏଠି କବିତା ସାରା ପାଣି ହେଲେ ଶୁଖି ପଡ଼ିଚି ଇତିହାସ । ଯାହା ପାଣିଟୋପାକ ଥିଲା ଝାଳ ହୋଇ ଝରିଗଲା ବାପାଙ୍କ କପାଳରୁ ବୋଉର ଚିରାଲୁଗା ଏବେ ପାଣି ଜୁଡୁବୁଡୁ । ଦିନକୁ ଦିନ ଶୁଖି ଯାଉଥିବା କୂଅ ପରି ଦିଶୁଚି ବୋଉର ଆଖି କୂଅ ପାଣିକୁ ନିଅଣ୍ଟ ଦଉଡ଼ି ପରି ବାପାଙ୍କ ସାମର୍ଥ୍ୟ ଅଧା ଅନ୍ଧାରରେ ନଟକିଥିବା ଖାଲି ମାଠିଆ ପରି ଆମର ଭାଗ୍ୟ । ପୃଥିବୀଯାକର ପାଣିକୁ ଲୁଟି ନେଲା କେଉଁ ଲମ୍ପଟ ନଈ ଆଜି ଲଙ୍ଗଳା ପାଣିର ପୀତାମ୍ୱରୀ ବଦଳରେ ଦିଶୁଚି ଧର୍ଷିତା ଝିଅର ଦୁଃଖ ପରି । ନେଲୁ ଯଦି ସବୁ ପାଣି ଆଖିକୁ ଲୁହ ଟୋପାଏ ଦେ ’ ନିର୍ମାଲ୍ୟ ପାଇଁ ମୁନ୍ଦେ ଦେ ’ ବିଲକୁ ପୋଷେ ଦେ ’ ନଈକୁ ପାଉଁଞ୍ଜ ଦେ ’ ଦହି ନବ ଦହି ଲୋ ମାଣିକ ଗଉଡୁଣୀ ପାଣି ମୁନ୍ଦେ ଦେ ’ । ତମକୁ ଚାଉଳ କି ବୀମା ମାଗୁନି ହୋ ସାଆନ୍ତ ଦେଇ ପାରିବ ପାଣି ଟୋପାଏ ? ନୀଳ ଆକାଶରେ କଳାମେଘର ଚିତ୍ରଟିଏ !	0
ରାବଣ ପୋଡ଼ି . . . ଲକ୍ଷ ଲକ୍ଷ ସୀତା ବନ୍ଦିନୀ ଆଜି , ନିରିମାଖି ଢାଳେ ଲୁହ ଯୌତୁକ ରାବଣ ଯାତନା ଦିଅଇ ଦିନରାତି ଅହରହ , କାହା ତଣ୍ଟିଚିପି , ଦଉଡ଼ି ଲଗାଇ କିରୋସିନି ଦିଏ ଢାଳି ଜୀବନ ବିକଳେ ଚିତ୍କାର କରି ନୂଆବୋହୂ ମରେ ଜଳି , ଧନ ଦୌଲତ ଜୀବନ ଠୁଁ ବଡ଼ , ମଣିଷ ପଣିଆ ମିଛ ଅସୁର ରାଇଜେ ବଞ୍ଚୁଛୁ ସଭିଏଁ ବିବେକକୁ କରି ତୁଚ୍ଛ , ବାଜା , ବାଣ ନେଇ ମିଛ ରାବଣକୁ ପୋଡ଼ିଲେ କି ଲାଭ ହେବ ? ସତ ରାବଣ ତ ବୁଲି ବୁଲି ହସେ , ବିକଟାଳ ଆବଭାବ । ( ୧ ) ରାବଣ ଛପିଛି ମଠ ମନ୍ଦିରେ , ରାମର ଚାଦର ଘୋଡ଼ି ଭୁଲନା ଭୁଲନା ଛଦ୍ମବେଶେ ତା ’ ର ନିରୀହା ଅବଳା ନାରୀ , ଭିକ୍ଷା ତାହାର ନିରର୍ଥକ ହେଉ , ଭିକ୍ଷାମୁଣି ଶୂନ୍ୟ ଖାଲି ନହୁଅ ନହୁଅ ଲକ୍ଷ୍ମଣ କୁମାର ତିନିରେଖା କେବେ ପାରି , ଚିତା ଚଇତନ , ନୃତ୍ୟ ସଂକୀର୍ତ୍ତନ ସବୁକିଛି ତା ’ ର ଜାଲି ପ୍ରବଚନ ତା ’ ର ମିଥ୍ୟା ପ୍ରବଞ୍ଚନ , ଥାଅ ମନେ ହେଜ କରି , ଭଣ୍ଡ ପାଖଣ୍ଡି ଯାଦୁଖେଳ ଦେଖି ନ ଯାଅ ଭରସା କରି । ସାବଧାନ ଏହି ରାବଣକୁ ସର୍ବେ ଏ ଯୁଗର ନରନାରୀ । ( ୨ ) ଛଅ ବରଷର ଛୁଆକୁ ହରିଛି , ସଞ୍ଜ ଅନ୍ଧାରେ ଆସି କାମନା , ବାସନା ଅନ୍ଧ କାମୁକ ରାବଣର ହସ ହସି , ବାଳୁତ ଛୁଆର ଅନ୍ତ ଫାଡ଼ିଛି , ଫିଙ୍ଗିଛି ରାସ୍ତାର କଡ଼େ ଘେରିଛନ୍ତି କେତେ ଶ୍ୱାନ , ଶାଦ୍‌ର୍ଦୁଳ ତାହାର ଜୀଅଁନ୍ତା ମଢେ଼ , ମାଆ ତା ’ ର କାନ୍ଦେ ଭୂଇଁକୁ ଅଣ୍ଡାଳି , ଦାଣ୍ଡର ଧୂଳିରେ ଗଡ଼ି ବାପା ମୁଣ୍ଡ ପିଟେ ଦୁଆର ବନ୍ଧରେ ହାଏରେ କପାଳ ବୋଲି ଶିଶୁର ତଣ୍ଟି ଅସୁର ଚିପିଛି , ନିଗାଡ଼ି ରକ୍ତ ତାରି । କିପରି କହୁଛ ରାବଣ ମରିଛି , ହୋଇଛି ରାବଣ ପୋଡ଼ି । ( ୩ ) ରାବଣ ବୁଲିଛି ଦାଣ୍ଡରେ ଘାଟରେ , ରାବଣ ବୁଲୁଛି ସହରେ ବଜାରେ ରାବଣ ବୁଲୁଛି ଗାଁରେ ଗଣ୍ଡାରେ , ରାବଣ ବୁଲୁଛି ଗଳିରେ କନ୍ଦିରେ , ରାବଣ ବୁଲୁଛି ରାଜରାସ୍ତାରେ , ରାବଣ ବୁଲୁଛି ଦିନରେ ରାତିରେ ରାବଣ ବୁଲୁଛି ବେପରୁୱା ହସି , ଛାତିର ବୋତାମ ଖୋଲି । ସତ ରାବଣ ତ ଜୀଅନ୍ତା ବୁଲୁଛି , କେଉଁ ରାବଣକୁ କହୁଛ ପୋଡ଼ିଲ ବୋଲି ? ( ୪ )	0
ପକ୍ଷୀ ଅସୀମ ମୁକ୍ତିର ଆନନ୍ଦେ ଘୁରି ବୁଲୁଥାଏ ସବୁଠି ମନର ଇସାରାରେ ଦରକାର ନାହିଁ ଜାଣିବାରେ ତାରବାଡ଼ର ସୀମା ବୁଲେଟ୍ ପ୍ରହରା କଟକଣା କି ନେତାନୀତିର ଖେଳ । ମନ ଆଉ ଦେହ ଭିତରେ ନାହିଁ ଅନ୍ତର କିଛିର ବି ପାଚେରୀ କରିପାରିନି ନିଜକୁ ଦିଫାଳ ।	1
ଏବେ ବି ଚମତ୍କାର ନେତାଙ୍କ ପରି ସତକୁ ଲୁଚାଇ ଦେବାର ଭାଙ୍ଗୀ ସଭିଁଙ୍କର ବେଶ୍ ଚମତ୍କାର । ଭେଟିଥିବା ଅନେକ ପଦାଧିକାରୀଙ୍କ ଠାରୁ ଅଦେଖା ଅଧିକାରୀ ଯେତେ ପାରଙ୍ଗମ ବେଶୀ କୁହୁକ କଥାର । ସେମାନଙ୍କ ଚାରିପାଖେ ମାଛ ବିକାକିଣାର ଗହଳ ଚହଳ ନିଜ ନିଜ ଭିତରେ ନିର୍ଜନତା ସତ୍ତ୍ୱେ ବାଣ୍ଟୁଥାନ୍ତି ଅନାଥରେ ଭଳି ଭଳି ସ୍ୱପ୍ନ ବର୍ଣ୍ଣାଳୀର । ବିଶ୍ୱାସ ବିଞ୍ଚନ୍ତି ପାରାକୁ ଖୁଦ କ୍ଷେତକୁ ବିହନ ହାତକୁ କାମ କାମକୁ ଭାତ ପରି ଦୁଇଟଙ୍କା ଚାଉଳରେ ସୁନେଲି ସପନ । ସବୁ ଗୋଟେଇଲା ବେଳକୁ କିଛି ବି ନୁହଁ , ନଥାଏ ନା ପେଟ ପୁରେ ନା ଦେହ ଲୁଚେ ଭାବନାରେ ଜଡ଼ସଡ଼ ପିଣ୍ଡପ୍ରାଣ ଯିଏ ମରେ ତ ପଡ଼ି ଉଠି ପୁଣି ଜୀଉ ଥାଏ । କିଏ ବା ଆଉ ଥରେ ଫେରିଚାହେଁ ବିନୀତ , ହସହସ , ଯୋଡ଼ ହସ୍ତ ଅଭ୍ୟାସ କରିବା କେତେ କଷ୍ଟ ଯିଏ କରେ ସିଏ ସିନା ଜାଣେ । କେତେ ଠାଣିରେ ମଧ୍ୟବିତ୍ତ କ୍ଷେତର ବେଉଷଣ କରି ବ୍ୟସ୍ତ , ଦେଶ , ଜାତି ପାଇଁ ଯାଚି ପାରିନଥିବା ବିଶ୍ୱାସକୁ ଦୋହରାଏ ବାରବାର , ଶୋଷିନେବ ଦୁଃଖକଷ୍ଟ ଖାଲି ନୁହଁ ଯାଚି ଦେବେ ପ୍ରତିଘରେ ଘିଅ ଆଉ ଉହ୍ମେଇ ମହୁର । ସରୁନଥିବା କଥାରେ ସ୍ଥିତି ଜାହିର୍ ଥାଏ ଶବ୍ଦର ଅକ୍ଷର ଭଳି ତ ବାକ୍ୟର ଶବ୍ଦ ମେଳି ଭଳି ଆଜି କଥା କାଲି ନାହିଁ କାଲି କେବେ ଆସେ ନାହିଁ ପବନମରା କଥାରେ ଝଲସୁଥାଏ ଦେଶ ଭବିଷ୍ୟ ଯେତେ ଯେତେ ଚମତ୍କାର ବୋଲି ବାଣୀ ଶୁଣିବାର ଲୋକ ସରିନାହିଁ କହିବାର ଫୁଲଗଛ ଜମା ମରିନାହିଁ ।	1
ବିଜେଡି ସରକାର ଧନ୍ୟ ହେ ବିଜେଡି ସରକାର ତୁମ ଶାସନ ମହାନଦୀ ପ୍ରସଙ୍ଗ କରିପାରୁନାହଁ ସମାଧାନ ଖାଲି କେନ୍ଦ୍ର ବିରୁଦ୍ଧରେ ଦେଉଛ ଆହ୍ୱାନ । ଓଡିଶାର ଲୋକଙ୍କୁ ଭାବୁଛ ବୋକା କେନ୍ଦ୍ର ମନ୍ତ୍ରୀଙ୍କ ଗାଡିକୁ ମାରୁଛ ଟେକା କହୁଛ କେନ୍ଦ୍ର କରୁଛି ଆମ ସହ ଧୋକା । ଏତେ ଦିନ କାହିଁ ଶୋଇରହିଥିଲ କେନ୍ଦ୍ର ବିରୁଦ୍ଧରେ ସପନ ଦେଖୁଥିଲ ଡ୍ୟାମ୍ ସରିଲା ବେଳକୁ ଜାଗିଉଠିଲ । ଖାଲି ମୋତିଲାଲ୍ ପରି ଲୋକଙ୍କୁ ପୋଷିଲ ନିରିହ ଆଦିବାସୀଙ୍କୁ ଗୁଳିକଲ ନଗଡା ପରି ଅଞ୍ଚଳକୁ ଭୁଲିଗଲ । କେନ୍ଦ୍ର ବିରୁଦ୍ଧ ଛଡା ଯଦି କିଛି ସମୟ ମିଳନ୍ତା ଚାଷୀ ମାନଙ୍କ କଥା କରନ୍ତ ଟିକେ ଚିନ୍ତା ଆଉ କେତେ ବା କରିବେ ସେ ଆତ୍ମହତ୍ୟା । କେନ୍ଦ୍ର ବିରୁଦ୍ଧରେ ଷଢ଼ଯନ୍ତ୍ର କରୁଥାଅ ନିତି ଲୋକେ ଜାଣି ପାରିଲେଣି ତୁମ ପ୍ରୀତି ରାଜନୀତି ନାମେ କେବଳ କରୁଛ କୂଟନୀତି । ସାମାନ୍ୟ ଡେଙ୍ଗୁ ନିୟନ୍ତ୍ରଣ କରିପାରୁନ ଛତିଶଗଡକୁ ବା କେମିତି ନିୟନ୍ତ୍ରଣ କରିବ ଏକୁଟିଆ ଭାବିଛ ମହାନଦୀକୁ ଛଡାଇ ଆଣିବ । ଖାଲି କେନ୍ଦ୍ର ବିରୋଧି ନାରା ଧରିଛ ସର୍ବଦଳୀୟ ବୈଠକକୁ ମନା କରୁଛ ଲାଗିଲାଣି ବୋଧେ ବିଜେପି କଂଗ୍ରେସକୁ ଡରୁଛ ।	0
ଫୁଲ ଓ ପଥର ଫୁଲଟି ’ ଏ ହେବାକୁ ପ୍ରଭୂଙ୍କୁ ମାଗନ୍ତି , ଯେ ଡର ଲାଗେ ଦିନେ ଦୁଇଦିନ ପରେ ଝଡି ଯିବି ; ମାଟିରେ ମିଶିଯିବି ! ! ! ! ମନ ହୁଏ ପ୍ରଭୂଙ୍କୁ ମାଗନ୍ତି କି ପଥର ଟି ’ ଏ କରିଦିଅ , ଜୀବନ ଜୀବନ ଧରି ଚାହିଁ ବସିଥିବି ପଥକୁ ; ଅହଲ୍ୟା ପରି । । କେଉଁ ଦିନ ହୁଏତ ତାଙ୍କ ପବିତ୍ର ସ୍ପର୍ଶରେ ମହନୀୟ ହୋଇଯିବି , ସିନ୍ଦୁର ଚନ୍ଦନ ଫୁଲ ମାଖି ପୂଜା ପାଇବି କେଉଁ ଏକ ମନ୍ଦିରରେ ! ! ! ! ! ! !	1
ଚେତନା ଜଡ ନୁହେଁ ମା ଅଟେ ମୁଁ ଚେତନା ଜଡ ଭାବି ମୋର ନାଶ ତୁ କରନା । । ଜଡ ତ ବିନସ୍ୟ ବିନାଶ ହୋଇବ ଚେତନା କୁ କେ ମାରିଯେ ପାରିବ । । ଚେତନା ବିକଶି ବିକଶି ସେ ଯିବ ଦୁଇ କୁଳ ନୁହେଁ ଜଗତ ତରିବ । । ମା ତୁମେ କି ଜଡ ପାଲଟିଛ , ନିଜ ହାତେ ନିଜ କନ୍ୟା କୁ ମାରୁଛ ? ନିଷ୍ପାପର ନାଶ ପାଇଁ ତୁ ଜାଗ୍ରତ ମନ ତୋର ମା ହୁଏନି ଆହତ ? ଜଡ ଏ ଦୁନିଆ , ଚେତନା ଅମୁଲ ମା କି ବୁଝନା ଚେତନାର ମୂଲ ? ଈଶ୍ଵର ପୂର୍ବରୁ ମା ’ ର ବନ୍ଦନା ଅନ୍ତର ରେ ରହି କରେ ଆରାଧନା । । ଚେତ ମା ଥରେ ଚେତନାର ବାରେ ଚିନ୍ତ ଥରେ ମୋ ଜୀବନର ବାରେ ? ?	0
ଜ୍ୟୋତ୍ସ୍ନା ରାତିରେ ଜ୍ୟୋତ୍ସ୍ନାର ରୁପେଲି ପରଦା ତଳେ , ବସି ଭାବୁଥିଲି ମୁହିଁ । କାଗଜ ରୂପକ ହୃଦୟରେ ମୋର , ଲେଖିବ କି ନାହିଁ କେହି । ପଚାରିଲି ଜହ୍ନ , କେବେ ହେବ ଦେଖା କେବେ ଦେବ ସିଏ ଧରା । କେମିତି ସେ ଥିବ , ଯିଏ ସେ ଆସିବ କିଏ ସେ ସରଗ ତରା । କାହିଁକି କେଜାଣି ଲାଗୁଅଛି ମୋତେ , ଏକା ଏକା ଦୁନିଆରେ । ଅଚିହ୍ନା ମୁହଁର ପ୍ରତିଛବି ସବୁ , ଭାସୁଅଛି ସପନରେ । ହୃଦୟର ଭାଷା କହି ପାରୁ ନାହିଁ , କି ବୋଲି କହିବି ତତେ । ପ୍ରେମର ସୁଅରେ ଭାସୁଅଛି ମୁହିଁ , ଭାବନା ବିହଙ୍ଗ ସାଥେ । ସମୟ ନଥିଲା କହିବାକୁ ତତେ , ମନର ଗୁମର କଥା । ଖୋଲି ଦେଲି ଆଜି ତତେ ଦେଖି ସବୁ , ମନର ଭାବନା ଯଥା । ହସିଦେଲା ଜହ୍ନ ମେଘ ପରଦାରୁ , କହିଲା ଭାବନି ଏତେ । ସମୟ ଆସିବ , ଦେଖାହେବ ଦିନେ ଜୀବନସାଥୀର ସାଥେ । ସେଦିନ ମୁଁ ଥିବି , ଥିବ ଏହି ରାତି ନଥିବ ଏହି ଭାବନା । ଏକା ଏକା ନୁହେଁ , ଥିବ ସାଥୀ ସାଙ୍ଗେ କଥା ଦେଉଅଛି ଜ୍ୟୋତ୍ସ୍ନା ।	1
ଭବିଛ କି ମା ଭବିଛ କି ? ଭବିଛ କି ମା ଭବିଛ କି ମୁଁ ତୋ ସନ୍ତାନ କହେ କି ମୋ ମନ ଭବିଛ କି ମା ଭବିଛ କି ? ଶୁଣିଛ କି ମା ଶୁଣିଛ କି ଥରେ କାନ ଡେରି କନ୍ୟା ଭ୍ରୁଣ ର ଗୁହାରି ଶୁଣିଛ କି ମା ଶୁଣିଛ କି ? ଦେଖିଛକି ମା ଦେଖିଛ କି ମନେ ଥରେ ଭାବି ମୋ କୋମଳ ଛବି ଦେଖିଛକି ମା ଦେଖିଛ କି ? କହିଛ କି ମା କହିଛ କି ଦୁନିଆ କୁ ଥରେ ମୋ ବିଷୟରେ କହିଛ କି ମା କହିଛ କି ? ଜାଣିଛ କି ଜାଣିଛ କି କେତେ ଯେ କଷଣ ଜନ୍ମ ପୂର୍ବରୁ ମରଣ ଜାଣିଛ କି ଜାଣିଛ କି ?	0
ଅଶାନ୍ତ ଫାଇଲିନ୍ ସମୟର ଇସାରାରେ ସବୁ କଳ୍ପନା ଆଉ ସମ୍ଭାବନାର ସତର୍କ ଘଣ୍ଟି ବଜାଇ କାଳ ସମୁଦ୍ରର ବକ୍ଷୋପରେ ବନିଗଲି ମୁଁ , ଦିଗହଜା . . . ଅମାନିଆ ଏକ ଅଶାନ୍ତ ଘୂର୍ଣ୍ଣିଝଡ଼ । ତୁମ ବିଶ୍ୱାସର ବେଳାଭୂଇଁ ଡେଇଁ କ୍ଷେଦିଗଲି କ୍ଷିପ୍ର ଗତିରେ ରାସ୍ତାଘାଟ , ବିଲବାଡ଼ି , ସହର ବଜାର ଆଉ ପଲ୍ଲୀ ବସ୍ତି . . . , ରାଜନଗର , ଲୁଟିନେଲି ବାବୁ ଭାୟାଙ୍କ ଅଜସ୍ର ଅହଙ୍କାରର ଧନ ଜୀବନ ଭାଙ୍ଗିଦେଲି ଦୀନହୀନ ମଣିଷଙ୍କ ମୁଣ୍ଡ ଗୁଞ୍ଜିବାର ଚୁଲିଚାଳ ଆଉ ଜୀଇଁବାର ଆଗାମୀ ସକାଳ । ପାଣିପାଗର ଅଙ୍କ କଷି କଷି ଫାଇଲିନ୍ ପରି ଯେତେ ନୂଆ ପରେ ନୂଆ ନାଁ ଦେଇ ଚାଲିଲେ ବି ତୁମେ , ପାରିବନି କେବେ ମୋର ପଥରୋଧ କରି । ସବୁ ଅଦଉତି ଆଉ ଅନାଚାରର ଯନ୍ତ୍ରଣାକୁ ଆକଣ୍ଠ ପାନ କରି ପୁଣି ଆସିବି , ଏମିତି ଆସୁଥିବି ରଣଚଣ୍ଡୀ ରୂପରେ ମହାସୁନାମି ସାଜି । ତୁମ ଯନ୍ତ୍ର , ମନ୍ତ୍ର , ତନ୍ତ୍ରର କୌଶଳରେ ଯେତେ ମାରଣାସ୍ତ୍ର ଫିଙ୍ଗିଚାଲିଲେ ବି ପାରିବନି କେବେ ମୋର ଅପାର ଶକ୍ତିର ଅଭେଦ୍ୟ , ଦୁର୍ଭେଦ୍ୟ ଶରୀରକୁ ଭେଦକରି । ତୁମ ଗତି ପ୍ରଗତିର ସବୁ ଗଣିତକୁ ଭୁଲ୍ ପ୍ରମାଣିତ କରି ଅଚିରେ ରଚିଦେବି . . . ମହାପ୍ରଳୟର ବିଷର୍ଣ୍ଣ ତାଣ୍ଡବ । ନିମିଷକ ମଧ୍ୟେ ବୁହାଇ ଦେବି ରକ୍ତନଦୀରେ . . . କୁଢ଼ କୁଢ଼ ଶବଙ୍କ ପ୍ରମତ୍ତ ପଟୁଆର , ବିଷଣ୍ଣ , ବିବର୍ଣ୍ଣ ହୋଇଯିବ ବାରବାର , ଚିରସୁନ୍ଦର ଶାଦ୍‌ବଳ ପ୍ରକୃତିକୁ ବିବସ୍ତ୍ର କରି ଜୟ କରିବାର ତୁମ ଦୁର୍ବାର ଯାନ୍ତ୍ରିକ ଶକ୍ତିର ପାରାବାର । ।	0
ଗାଁ ତୁମେ ମନେପଡ଼ ମନେପଡ଼େ ମୋ ଗାଁ ନଈପଠା , ଆମ୍ୱତୋଟା ଜେଜେମାଙ୍କର କେତେ ଢଗ ଆଉ ମଜାଥଟ୍ଟା , ଆଈ ହାତ ରନ୍ଧା ଚକୁଳି ଆରିଷା ପିଠା . . . ସମୟ ସୁଅରେ ହଜିଯାଏ ପିଲାବେଳ ବାଲିଘର ତୋଳା ପୁଣି ଲୁଚକାଳି ଖେଳ . . . ଗାଁ ମେଳା ଦଶହରା ପୁଣି ଦୀପାବଳି ଯାନିଯାତ୍ରା ମହୋତ୍ସବ ଆଉ ରଜଦୋଳି . . . ସବୁଜିମା ହରା ଭରା ପାନ ଧାନ କ୍ଷେତ ବୈଶାଖର ଝାଞ୍ଜି ଖରା ପାହାନ୍ତିଆ ଶୀତ . . . ଭସା ବାଦଲରେ ସପନର ପରିଭାଷା ଦୂର ତାଳବଣେ ବାଇଚଢେ଼ଇର ବସା . . . ବାଲିଘର ତୋଳା ଆଉ ପୁଣି ଲୁଚକାଳି ଗାଁ ବଧୂମାନଙ୍କର ଶଙ୍ଖ ହୁଳହୁଳି . . . ଥୁଣ୍ଟା ବରଗଛ ଆଉ ଗାଁ ଠାକୁରାଣୀ ଦାଦି ଆଈଙ୍କର କେତେ ଅଭୁଲା କାହାଣୀ… ରନ୍ଧା ରାଇ ମଞ୍ଜା ପୁଣି କଦଳୀର ଭଜା ଜନ୍ମଦିନ ବାହାଘର ପାର୍ବଣ ଓ ପୂଜା . . . ସହରର ଚାକଚକ୍ୟ ଆଉ ଆଡ଼ମ୍ୱରେ ଭୁଲିଯାଏ କାଳେ ଆମ ଗାଁକୁ ସତରେ . . . ପାର୍କ କ୍ଲବ୍ ଅବା ସପିଂମଲ୍‌ରେ ମନେପଡ଼ ଗାଁ ତୁମେ ଝାପ୍ସା ଅତୀତରେ . . .	1
ଅସ୍ତିତ୍ୱ ପ୍ରଜ୍ଜ୍ୱୋଳିତ ଦୀପଶିଖାରେ ଅସ୍ତିତ୍ୱ ଏକ ପାଗଳ ପତଙ୍ଗର ଯୌବନର ଫଗୁଣରେ ଚୁନା ଚୁନା ମିଠା ରାଗ ବର୍ଷାର . . . ସୁନେଲୀ କିରଣ ରଶ୍ମିରେଖା ସୁରୁଜର ତଥାପି ମଉଳି ନାହିଁ ଫୁଲ ପରଶର . . . ଦୂର ଗଗନର ସୀମା ପରିସୀମା ପରିବ୍ୟାପ୍ତ ପୁଣି ଦିଗନ୍ତ ବିସ୍ତାର , କ୍ଷଣେ ପ୍ରତିକ୍ଷଣେ ଆନ୍ଦୋଳିତ କରେ ହୃଦୟକୁ ମୋର . . . କ ’ ଣ ଠିକ୍ କ ’ ଣ ଭୁଲ୍ , ଆଉ କିଏ ନିଜ ଅବା ପର . . . ଜାଣେନା କେଉଁଠି ଶେଷ ଏଇ କାହାଣୀର . . . ଭିନ୍ନ ଏକ କାହାଣୀ ନିଆରା ଏକ ଅନୁଭୂତି , ଭାବନାରେ ଭାସିବୁଲେ କେତେ ସତ ମିଛ ପ୍ରତିଶ୍ରୁତି . . . ତତଲା ନଈବାଲିରେ ଶିଳ୍ପୀର ମନଭୁଲା ଚିତ୍ର ଆଉ ମୂର୍ତ୍ତି , ଅଜାଡ଼ି ଦିଏ ଆଞ୍ଜୁଳାଏ ସାଇତା ସ୍ମୃତି ଆଉ ପ୍ରୀତି… ତଥାପି ମନରେ ପ୍ରଶ୍ନ କାହିଁକି କିପରି , ସବୁ ବୁଝି ଅବୁଝା ସେ କାହିଁକି ଏପରି ! ! ! . . . ସତରେ ଅସ୍ତିତ୍ୱ ତୁମେ ଏପରି ଜଟିଳ , ରହିଚ ରହିବ ରହିଥିବ କାଳକାଳ . . .	0
ତା ପାଦ ଅଳତା ପାଦେ ତୋ ଅଳତା ଆଉ କଳା ସୂତା…ପାଗଳ କରିଛି ମୋତେ ନଜର ହଟୁନି ଦେଖିତା ମେହେନ୍ଦି…ପାଗଳ ହେବି କି ସତେ ? ଏମିତି ରୂପସୀ ସତେକି ସେ ପରୀ…ସଜ ହୁଏ ମୋ ପାଇଁ ଆସିଛି ଆକାଶୁ ମୋ ପାଇଁ ଖସି…ମୋ ସାଥେ ରହିବା ପାଇଁ ଭାବୁଛି ମୁଁ ବସି ଏକା ଏକା ଆଜି …ହେବ କି ସେ ମୋ ଘରଣୀ ? ଚଉଁରାମୂଳେ ମୋ ଦେବ କି ସେ ପାଣି . . ଦେଇ ମଥାରେ ନାଲି ଓଢ଼ଣୀ ! ସୁନ୍ଦରୀ ସେ ପରୀ , ଅତି ସୁକୁମାରୀ… . ସତେକି ରାଜ ଦୁଲଣୀ ଆଖିରେ ଆଖିଏ ସପନ ସଜେଇ…ମୋ ଆଖିର ନିଦ ହଜେଇ ନେଇଛି ତାକୁ ନ ପାଇଲେ , ତାକୁ ନ ଦେଖିଲେ . . ଭଲ ଲାଗୁ ନାହିଁ ମୋତେ ପାଦେ ତୋ ଅଳତା ଆଉ କଳା ସୂତା…ସତେ ପାଗଳ କରିଛି ମୋତେ	1
ମୁହୂର୍ତ୍ତେ ମାତ୍ର ସ୍ଥିର ହୁଅ . . . ଭୂମିସ୍ପର୍ଶର ପରବର୍ତ୍ତୀ ମୁହୂର୍ତ୍ତଠାରୁ କୋକେଇ ସ୍ପର୍ଶର ପୂର୍ବ ମୁହୂର୍ତ୍ତଯାଏଁ . . . ସ୍ୱାର୍ଥ - ପ୍ରରୋଚିତ ପାଦଯୁଗଳ ଅଣନିଃଶ୍ୱାସୀ ହୋଇ ଧାବମାନ . . . କାନ୍ଧରେ ପ୍ରତିଷ୍ଠା , ପଦବୀ , ପ୍ରଶଂସାର ଆକାଂକ୍ଷାଭରା ପୁଟୁଳି . . . ନା ଲକ୍ଷ୍ୟପ୍ରତି ଦୂରଦୃଷ୍ଟି , ନା ପଥର ବିଶ୍ଳେଷଣ . . . ମାନବିକତାର କବର ଉପରେ ଦୁର୍ନୀତିର ତାଣ୍ଡବ . . . ବିଳାସର ନାମରେ ରକ୍ତରଭୋଜି କରିବାକୁ ପଛଘୁଞ୍ଚା ନାହିଁ ମାୟାମୋହର ଗାଢ଼ ଆଲିଙ୍ଗନରେ ବିବେକ , ବୁଦ୍ଧିକ୍ଷୀଣ . . . କୋଟି କୋଟି ଦୁଃଶାସନ ପ୍ରକୃତି ମା ’ କୁ ବିବସନା କରିବାକୁ ଉଦ୍ୟତ . . . ମୁହୂର୍ତ୍ତେ ମାତ୍ର ସ୍ଥିର ହୁଅ . . . ସ୍ୱାର୍ଥର ବୀଜ ବିପନ କରି ଶାନ୍ତିର ମହାଦ୍ରୁମର ଦିବାସ୍ୱପ୍ନ ପରିତ୍ୟାଗ କର . . . ବିଶ୍ୱନିୟନ୍ତାଙ୍କ ଅମୃତମୟ ସୃଷ୍ଟିରେ ପ୍ରମାଣକର ତୁମର ଶ୍ରେଷ୍ଠତ୍ୱ . . . ହୃଦୟର କୋଣେ ଅନୁକୋଣେ ଗୁଞ୍ଜରିତ ହେଉ ସର୍ବେ ଭବନ୍ତୁ ସୁଖିନଃ । ।	0
ଅଭିମାନିନୀ ଜୀବନ ଯଜ୍ଞରେ ପୂର୍ଣ୍ଣାହୁତି ଦେଇ ଦିନେ ତା ମୁଁ ଚାଲିଯିବି ସେଇ ଦିନ ମତେ କ୍ଷମା କରିଦେଲେ ନରକ ମୁଁ ପାରି ହେବି । । ମୋ ’ ପାଇଁ ପାଇଛ ଅନେକ ଯାତନା ସହିଛ ମୋ ’ ପାଇଁ ଅନେକ ଲାଞ୍ଛନା ଜାଣି ନ ଥିଲି ମୋ ’ ଅବିବେକ ପଣେ ଏତେ ଦୁଃଖ ଦେଇ ଦେବି । । ମହତ ଆଶାରେ ସବୁ କରିଥିଲି ପରାଭବ ଯାହା ତୁମକୁ ମୁଁ ଦେଲି ଜାଣି ମୁଁ ନ ଥିଲି ତୁମ ସୁଖ ସବୁ ମୋ ’ ହାତରେ ଜାଳିଦେବି । ।	0
ମୋ ଓଡିଶା ଦେଖିଛକି କେହି ପାରିବକି କହି ଓଡ଼ିଶା ପରିକା ରାଜ୍ୟ ମନ୍ଦିର ମାଳିନୀ ସହର ଓଡ଼ିଶା କିସୁନ୍ଦର କାରୁକାର୍ଯ୍ୟ । ଦେଖିଥିବ ଯିଏ କୋଣାର୍କ ମନ୍ଦିର ଯାଇଥିବ ଯିଏ ପୁରୀ ଝୁରି ହେଉଥିବ ଓଡ଼ିଶାକୁ ସିଏ ଆସିଲେ ଜଗତ ଘୁରି । ବାରବାଟୀ ଦୁର୍ଗ ମନ କିଣିନିଏ ଧନ୍ୟସେ ବିରଜା କ୍ଷେତ୍ର ଉଦୟଗିରିକୁ ଦେଖିଥିବ ଯିଏ ଝୁରୁଥିବ ତାର ନେତ୍ର । କେତେ ଦର୍ଶନୀୟ ସ୍ଥାନତ ରହିଛି କହିଲେ ସରିବ ନାହିଁ ସେଥିପାଇଁ ପରା ସାରା ଭାରତରେ ପ୍ରସିଦ୍ଧ ଓଡ଼ିଶା ଭୂଇଁ । କେତେ ହ୍ରଦ ନଦୀ ବହି ଯାଉଅଛି ଏହି ଓଡିଶାର କୋଳେ ଯାର ସ୍ୱଚ୍ଛ ପାଣି ଆଉ ଢେଉ ଖେଳ ମନରେ ଘରଟେ ତୋଳେ । ଚାଳଘର ସବୁ ମନଲୋଭା ଭାରି ମନକୁ ଚୋରେଇ ନିଏ ନିଜକୁ ଗର୍ବିତ ମନେ କରୁଥାଏ ସେଠି ଯିଏ ଜନ୍ମିଥାଏ । ସେହି ଓଡ଼ିଶାରେ ଜନମ ମୋହର ଖୁସିରେ ମନ ନାଚୁଛି ତାହାରି ସନ୍ତାନ ହୋଇଛି ବୋଲିକି ନିଜକୁ ଧନ୍ୟ ମଣୁଛି ।	1
ଲିଭ୍ ଇନ୍ ରିଲେସନସିପ୍ କହିଲେ କହିବ କହୁଛି କହିବିନି ବୋଲି ଯେତେ ଭାବୁଛି ମନଟାକି ମୋର ସମ୍ଭାଳି ରହୁଛି ନକହି ନକହି କହି ଦେଉଛି । ବାହାଘର ଆଗୁ ସାଥେ ରହିବାକୁ ନୂଆ ନିୟମ କାଳେ ହେଇଛି ଏକଥା ଶୁଣି ସାରିଲା ପରେ ଟୋକାଟୋକି ମନ ଦେଉଁଛି । ଲୁଚାଛପା ପ୍ରେମ କାହିଁକି କରିବେ ଏକଥା ମନରେ ତାଙ୍କ ଆସୁଛି ବାହାଘର ଆଗୁ ହନିମୁନ ପାଇଁ ମନରେ ଆଶା ସିଏ ବାନ୍ଧୁଛି । କହିଲେ କହିବ… କେବେ ଯଦି କାର କା ସାଥିରେ ମନ ଥରେ ମିଶି ଯାଉଛି ଘର ପରିବାର ସବୁ ଡର ଛାଡି ସାଥିରେ ତାହାର ସେ ରହୁଛି । ହୋଟେଲ ପାର୍କ କାହିଁକି ଯିବେ ସେ କଥା ମନରେ ସେ ଭାବୁଛି ଗୋଟେ ବଖରାରେ ଦୁହେଁ ରହିଗଲେ ତାର କି ଅବା ଲୋଡା ପଡୁଛି । କହିଲେ କହିବ… ବାହାଘର ଆଗୁ ମନ ମିଶୁଥିଲା ଏବେ ଦେହ ବି ମିଶି ଯାଉଛି ଏମିତି ନିୟମ ହୋଇଗଲା ପରେ କାହାକୁ ଆଉ କିଏ ସେ ଡରୁଛି । ବାହାଘର ଆଗୁ ମା ହୋଇଗଲେ ଖରାପ ବୋଲି କିଏ କହୁଛି ବାହା ବେଦୀରେ ଛୁଆ ଧରି ବସିଲେ କିସ ଅସୁବିଧା ଅବା ହେଉଛି । କହିଲେ କହିବ… ପାଠ ପଢ଼ା ନାଁରେ ଗାଁ ଛାଡି ପୁଅତ ହଷ୍ଟେଲରେ ରହୁଛି ଝିଅ ସାଙ୍ଗଟିଏ କରି ସାରି ପରା ଗୋଟିଏ ରୁମ୍ରେ ସେ ରହୁଛି । ବାହାଘର ପଇସା ବଞ୍ଚେଇ ବିନା ବାହାଘରେ ସିଏ ପରା ବାହାଘର ଆଗରୁ ସିଏତ ହନିମୁନ୍ ପରା ସାରି ଦେଉଛି । କହିଲେ କହିବ…	0
ଅନ୍ୱେଷଣ ବଞ୍ଚିବା ଭିତରେ ନିରୁତା ଭଲ ପାଇବାର ଆଶା ଏଠି . . . ଅନ୍ୱେଷଣର ଲମ୍ୱା ରାସ୍ତା । ରାସ୍ତାକଡ଼ର ମହକିଆ ଫୁଲ ଏଠି . . . ଶୁଖିଲା କଣ୍ଟାର ଘାଟ ଯେଉଁଠି ଖାଲି ଯନ୍ତ୍ରଣା ପରେ ଯନ୍ତ୍ରଣା ଆଉ . . . ଲହୁଲୁହାଣର ଲମ୍ୱା ଧାଡ଼ି । ଦଣ୍ଡେ ଜୀଇଁବା ଆଶାରେ ବଞ୍ଚିବାର ଆବଦ୍ଧ , ସୀମିତ ଜୀବନବୋଧ ସ୍ନେହ ସକାଳର କଅଁଳ କିରଣକୁ ଚାହିଁ ରହିଥିବା କଢ଼ ଅନାବିଳ ଆଶାର ଅସୁମାରି ସ୍ୱପ୍ନରେ ।	0
ବହୁତ ମନେ ପଡ଼ନ୍ତି ବହୁତ ମନେ ପଡ଼ନ୍ତି , ସେ ବହୁତ ମନେ ପଡ଼ନ୍ତି ଆମ ଝିଅ ଯେବେ ରାତିରେ ଉଠି ପଚାରୁଛି ମାଁ , ବାପା କାହାନ୍ତି ଖଟ ପାଖରେ ଫଟୋ ତାଙ୍କରି ଶୋଇଯାଏ ତାକୁ ଜାବୁଡ଼ି ଧରି ବାପା ତାଙ୍କର ଯେ ଆଉ ଆସିବେନି ଉତ୍ତର ବା ତାକୁ କ ’ ଣ ଦିଅନ୍ତି ? ବହୁତ ମନେ ପଡ଼ନ୍ତି , ସେ ବହୁତ ମନେ ପଡ଼ନ୍ତି । । ରାତି ପାହି ନୀତି ସକାଳ ହୁଏ ନୀଡ଼ ପକ୍ଷୀ ପୁଣି ନିଡ଼େ ବାହୁଡ଼ିଯାଏ ଶାଶୁ ମାଁ ମୋର ଦୁଆର ମୁହେଁ ପୁଅ ଆସିବା ବାଟକୁ ଚାହିଁ ରୁହନ୍ତି ଶ୍ୱଶୁର ମୋର ଭାରି ଦାମ୍ଭିକ ଲୁଚି ଯାଇଛି ତାଙ୍କ ହସ ଟିକକ ତାଙ୍କରି ଫଟୋ ଆଗରେ ରହି ଏକା ଲୟେ ତାଙ୍କୁ ଦେଖି ଥାଆନ୍ତି ବହୁତ ମନେ ପଡ଼ନ୍ତି , ସେ ବହୁତ ମନେ ପଡ଼ନ୍ତି । । ଅସରନ୍ତି କଥା ମନରେ ଧରି କୋହକୁ ମନରେ ଚାପି ନ ପାରି ଅଜାଣତେ ଯଦି କେବେ ଲୁହ ଯାଏ ଗଡ଼ି ଆମ ପୁଅ , ଝିଅ ପୋଛି ଦିଅନ୍ତି । କେବେ କେବେ ଟିକେ ଥକି ଯାଉଛି କିନ୍ତୁ ହାରିବିନି କଥା ଦେଉଛି ଜାଣିଛି ମୁଁ , ତୁମେ ସଦାବେଳେ ମୋଁ ପଛେ ରହିଥିବ ଏମିତି ଆଜି ବି ଯେବେ ତାଙ୍କ ଭାବନାରେ ଗର୍ବରେ ଯେବେ ମୁଁ ରାସ୍ତାରେ ଚାଲେ ଲୋକେ ଶହୀଦର ସ୍ତ୍ରୀ ବୋଲି କୁହନ୍ତି ବହୁତ ମନେ ପଡ଼ନ୍ତି , ସେ ବହୁତ ମନେ ପଡ଼ନ୍ତି । । ।	0
ତୁମେ କୃଷ୍ଣ ମୁ ରାଧା ହେବି ସେଇ ମୂର୍ଚ୍ଛନା ର ତାଳେ ତାଳେ ମୁ ନାଚୁଥିବି ତୁମ ବଂଶୀ ସୁରେ ତୁମ ବଂଶୀ ଧ୍ୱନି ଯେବେ କାନେ ପଡ଼େ ମୁ ଆସୁଥିବି ଥାଏ ଯେତେ ଦୁରେ ନାହିଁ ଲଜ୍ଜା ନାହିଁ ଲୋ ସରମ ହେଉ ନିନ୍ଦା ହେଉ ଯେତେ ଅପମାନ । ନିର୍ଲଜ ଘୁଙ୍ଗୁର ମୋର ନାଚେ ଚୁପିଚୁପି ମନ ମୋର ଚାହୁଁଚି ତଥାପି ସବୁ ଜନମେ , ସବୁ ଯୁଗେ ତୁମେ କୃଷ୍ଣ , ତୁମେ କୃଷ୍ଣ ମୁଁ ତୁମର ରାଧା ହେବି । । । ବସନ୍ତ ବଣରେ ଆଜି ଏକା ଏକା ଘୁରିବୁଲେ ତୁମପାଇଁ ମାଲ ଗୁଚ୍ଛେ ତୁମ ନାମେ ଗଳାରେ ପିନ୍ଧେ ଦୁନିଆଁ କହୁଛି ଆଜି “ ଆଲୋ ତୁ ହେଲୁ କି ବାଇ ” ସେମାନେ କାହୁଁ ଜାଣିବେ ରାଧା ଯେ କାହ୍ନୁର ଛାଇ କହିଲେ କହୁ ଦୁନିଆ ମତେ ପାପୀ ମନ ମୋର ଚାହୁଁଚି ତଥାପି ସବୁ ଜନମେ , ସବୁ ଯୁଗେ ତୁମେ କୃଷ୍ଣ , ତୁମେ କୃଷ୍ଣ ମୁଁ ତୁମର ରାଧା ହେବି । । । ଶୟନେ , ସପନେ ଅବା ଜାଗରଣେ ଦୃଶ୍ୟମାନ ପୁଣି ଅନ୍ତର୍ଧ୍ୟାନେ ହୃଦୟର ସେଇ ସୁପ୍ତ କୋଣେ ଯୁଗେଯୁଗେ ପୁଣି ପ୍ରତିକ୍ଷଣେ ତୁମ ରଙ୍ଗେ ରଙ୍ଗାଇଛି ଏ ଜୀବନ କୃଷ୍ଣମୟ ହୋଇଛି ମୋଁ ତନୁ ମନ ଜାଣିଛି ମୁଁ ତୁମର କି ହୋଇପାରିବି ମନ ମୋର ଚାହୁଁଛି ତଥାପି ସବୁ ଜନମେ , ସବୁ ଯୁଗେ ତୁମେ କୃଷ୍ଣ , ତୁମେ କୃଷ୍ଣ ମୁଁ ତୁମର ରାଧା ହେବି । । ।	1
ବର୍ଷା ନାୟିକା କବାଟ କିଳିଲେ ଶୁଭୁଛି ସଙ୍ଗୀତ ଝର୍କା ଖୋଲିଲେ ତମ ବେଣୀର ସ୍ପର୍ଶ ଆଖି ବୁଜିଲେ କୋଳକରେ ଚୁପ୍‌ଚାପ୍ ମୁଠାଏ ଉତ୍ତାପ ଚାହିଁ ଦେଲେ . . . ତମମୟ ଏ ସାରା ଜଗତ ତମ ଭଲ ପାଇବା ଓ ସବୁଯାକ ତମ ମୋ ସମ୍ପର୍କ ।	1
ଅନିର୍ଦ୍ଦିଷ୍ଟ ପରିଧି ସକାଳରୁ ସଞ୍ଜଯାଏ ଅନିର୍ଦ୍ଦିଷ୍ଟ ପଥ ଦେଇ ତାକୁ ଘୂରିବାକୁ ହୁଏ ସେଇଥିପାଇଁ ତ କେନ୍ଦ୍ରଟା ତାର ଏପଟ ସେପଟ ହୋଇ ତାକୁ , ଦୋହଲାଉଥାଏ । ଦିବସ ଭିନ୍ନ ଭିନ୍ନ ପ୍ରହରରେ ସିଏ ସୃଷ୍ଟି କରିଥାଏ ନିଜ ପାଇଁ ଭିନ୍ନ ଭିନ୍ନ ପୃଥିବୀ , ସମୟର ମଧ୍ୟାହ୍ନ ଅବା ସାୟାହ୍ନରେ ସିଏ ଖୋଜୁଥାଏ ସଦା ତା ’ ର ଇପ୍‌ସିତ କରବୀ । ସମୟର ଶାନ୍ତ କୋମଳ ପରଶରେ କେବେ ପାଦ ଦୃଢ଼ କରୁ କରୁ କ୍ଳାନ୍ତ ହୋଇ ଛିଡ଼ା ହୁଏ ଆଉ କେବେ ସମୟର ଘୂର୍ଣ୍ଣିବାତ୍ୟାରେ ଛିଟିକି ପଡ଼ି ଦୂରରେ ମନ ମାରି ଚୁପ୍‌ଚାପ୍ ରହିଯାଏ । ପୃଥିବୀର ଲୁକ୍କାୟିତ ଶକ୍ତି ଏକ କିନ୍ତୁ , ସଦା ତାକୁ କେନ୍ଦ୍ରୀଭୂତ କରୁଥାଏ ସମୟର ମାନସ ପଟରେ ଲିଖିତ ଯେତେ ସ୍ମୃତି ଭିତରୁ କେତୋଟି ମୋତିକୁ ଧରି ସେଇ ପରିଧି ଭିତରେ ସ୍ଥିର ହେବାର ପ୍ରୟାସ କରୁଥାଏ ।	0
ଝିଅ ତୁ ଯେତେ ଉତୁରିଲେ ମେଣ୍ଟିବ ନାହିଁ ନିଆଁର ଶୋଷ , ତୁ ଯେତେ ନାହିଁ ନାହିଁ କଲେ ମୁଲାଜାରେ ଜୁଡୁ ବୁଡୁ ହେଲେ ଛାଡ଼ିବ ନାହିଁ ସଂକ୍ରାନ୍ତି ପୁରୁଷ । କହକି ନ କହ ତାରେ ମୁହେଁଇ ଦେବ ଜାଳା ଓ ଜାଳେଣି ତୋରି ଚୂଲ୍ଲୀରେ ନିଆଁ , ପାଉଁଶର ଖେଳ ଖେଳିଯିବ ରକତ ମାଉଁସେ । ନିଶ୍ୱାସର ଧାସେ ମହକ ପଡ଼ିଲେ କେତେ ଉଜ୍ଜ୍ୱଳି ଉଠିଲେ କେତେ ତାର ବା କିସ ଯାଏ ଆସେ । କେହି ଜାଣେନା କେତେବେଳେ ବୟସ ଆସେ ନହୁଲି ବୟସ ଉତୁରେଇ ଦିଏ ମନ ଓ ଶରୀର କେହି ଜାଣେନା - କେତେବେଳେ ଖସିଯାଏ ଚହଲା ବୟସ ନାରଖାର କରି ଆପଣାର ଘର । ଝୁଅ ! ଦୁଧ ଉତୁରାର ଗନ୍ଧ ମହକେଇ ଦିଏ ସିନା ଘର ଓ ବାହାର ବୟସ ଉତୁରା ଗନ୍ଧ ଅଛପା ରହେନା କା ’ ରେ ଚରିଯାଏ ବାହାର ଓ ଘର । ଆକଟ ଘେନିଲେ ଝିଅ ସବୁ ଠିକ୍ ଠାକ୍ , ଆକଟରୁ ଖସିଗଲେ ଅନିକେତ । ରତିକି ଆରତି କଲେ ଉଲୁଗୁଣା ଲାଗେ , ଉଗୁରି ଖାଇଲେ ନଈ କୂଳ ଧସିଯାଏ , ଉଗୁରି ଖାଇଲେ ଝୁଅ ଅକୂଳରେ ଯାଏ । ଝୁଅ ! ତୁ ବୁଝିଥା ’ , ଏବେ ବୁଝୁ ଥା ’ କେଉଁ ବାଟ ଧରିଯିବୁ କେଉଁ ବାଟେ କଣ୍ଟା ଦେବୁ ଏବେ ହେଜୁ ଥା ’ . . . ଝୁଅ ହେଜୁଥା ’ . . . !	0
ଆସୁଥିବା କାଲି ମୋର ମନେ ରହେନାହିଁ ସେ କ୍ଷଣ ଯେବେ ହଠାତ୍ ଏକ ନୂଆ ଶକ୍ତି ମିଳିଯାଏ କେଉଁ ଏକ ଛୋଟ ସତ୍ୟ ଧରା ପଡ଼ିଗଲେ ସେଇ କ୍ଷଣଟି ହଜିଯାଏ ଏକ ବଡ଼ ସତ୍ୟରେ ମତେ ଆଉ ଏକ ବଡ଼ ଅନୁଭବର ସନ୍ଧାନରେ ଛାଡ଼ି ଏହା ନିଶ୍ଚିତ ଯିଏ ବଡ଼ ଅନୁଭବ ନପାଇ ସବୁ ଜାଣନ୍ତି ଖୁସିରେ ଅଛନ୍ତି ମୁଁ ଥକି ଯାଉଛି ଦିନକୁ ଦିନ ଆଉ ମୋର କିଛି ଇଚ୍ଛା ନାହିଁ ନିଜକୁ ପରିବର୍ତ୍ତନ କରିବାର ମୂଲ୍ୟ ମୁଁ ମୋ ଥକ୍କା ପଣରେ ତୁଟେଇବି । ୟା ’ କୁ ମୋ ପାଖରେ ରହିବାକୁ ଦିଅ ଯେବେ ମୁଁ ପରିବର୍ତ୍ତି ହେବି ଏହା ମତେ ସ୍ମରଣ କରାଇବ ଯେ ମୁଁ କେବଳ ଏକ ପରିବର୍ତ୍ତିତ ପରିବେଶର ଅଂଶ ହୋଇଅଛି ନିଜ ଭିତରେ ଅଦ୍ୱିତୀୟ କିନ୍ତୁ ଏକଦମ୍ ସାଧାରଣ ସବୁ ଥକ୍କି ଯାଇଥିବା ମୁହଁକୁ ତୁମେ ନିରୀକ୍ଷଣ କର ତା ’ ମଧ୍ୟରେ କେଉଁଠି ଲୁଚିଥିବ ଗଲାକାଲି ଏବଂ ଆସନ୍ତାକାଲି ମଧ୍ୟ ଥିବ ସେଇଠି କେଉଁଠି ?	0
ଦେବାରେ ସୁଖ ପାଏ ଦୀପଶିଖା ମୁଁ ଯେ ଜଳିଯାଇ ଖାଲି ଆଲୋକ ଯାଇଛି ଜେଇ ଦୁଃଖ ନାହିଁ ମୋର ମୋ ଦହନ ଯଦି କେହି ତ ବୁଝିଲେ ନାହିଁ । ଆଲୋକିତ କଲି କୁଟୀର କାହାର ପୁଣି କାର ଚଲାପଥ ବାସର ଘର ମୁଁ ନିରବେ ଜଳିଲି କବି ପାଇଁ ହେଲି ଗୀତ ଭକତର ଲାଗି ମିନତି କଲି ମୁଁ ଦେବତା ଚରଣେ ଯାଇ । ଆଲୋକ ଦେଖାଏ ସଭିଙ୍କୁ ସିନା ମୁଁ ରହେ ନିଜେ ଅନ୍ଧକାରେ ଆପଣାର ମଣେ ସକଳଜନଙ୍କୁ ଦୁଃଖ ସହି ନିରବରେ ଦେବାର ସୁଖରେ ଶୀତଳ ମୋ ତନୁ ଦୁଃଖ ଯେ ମୋର ନାହିଁ !	0
ଶ୍ରାବଣ ଜାଣେନା ମୁଁ ଲୁହ ଢାଳେ କାହା ପାଇଁ ଏ ଶ୍ରାବଣ ରାତିରେ ମାଟି ଭିଜୁଥାଏ ଅହରହ ବର୍ଷାରେ ମୋ ଶେଯ ଭିଜେ ମୋ ଆଖି ଲୁହରେ । ଖାଲି ମାଟି ନୁହେଁ ଭିଜେ ରାତି ଭିଜେ ମୋର ପ୍ରତିଟି ସପନ ବରଷାରେ ଶ୍ରାବଣର ମେଘ ସିନା ପୋଛିଦିଏ ଯନ୍ତ୍ରଣା ମାଟିର ହେଲେ ବିନ୍ଦୁଟିଏ ବରଷେନା ମୋ ମନର ନିଆଁରେ । କୋଠରୀର ଅନ୍ଧାର ସାଥିରେ ମୁଁ ଦରାଣ୍ଡୁ ଥାଏ , କେଜାଣି କାହାକୁ ଖୋଜୁଥାଏ ଲାଗେ ସତେ ଖୋଜୁ ଖୋଜୁ ମୁଁ ସରିଯିବ ପୁଣି ରାତି ମୋର ସରିଯିବ ସାଥି ଖୋଜିବାରେ । ତଥାପି ଜାଣେନା ମୁଁ ଲୁହ ଢାଳେ କାହା ପାଇଁ ଏ ଶ୍ରାବଣ ରାତିରେ !	0
ପ୍ରେମ ଜର ପ୍ରେମ ନଜର କରେ ନିଜର ଧରିଲେ ଥରେ ଛାଡ଼େନି ଜର ଜରୁଆ ପାଟି ବାଜଇ ଖନି ଶୁଭଇ ପଛେ ହୃଦର ଧ୍ୱନି ଜରରେ ପଡ଼ି ଦିଏ ସେ ରଡ଼ି “ ଲେଖୁଛି ତୋ ’ ନାଁ କାଟି ମୋ ନାଡ଼ି ” । ଦେହର ତାତି ଉଠଇ ମାତି ଘନେଇ ଉଠେ ଉତ୍କଟ ବ୍ୟାଧି ଜାବୁଡ଼ି ଧରେ ହୃଦୟ ତନ୍ତ୍ରୀ ଅପହରେ ତା ’ ପ୍ରତିଟି ଗତି ମଗଜ ଘର କୀଟରେ ଚୂର୍ଣ୍ଣ ଚିନ୍ତା , ଚୈତନ୍ୟ ହୋଇଲା ଶୂନ୍ୟ । ବଟିକା , ଟୀକା ବଇଦ ଦୱା ହୋଇଲା ସବୁ ଅସାର ଯାହା ହୁଡ଼ିଲା ସବୁ ବୁଦ୍ଧି ବିଚାର ସଖା ସୋଦର କରିଲା ପର ଏ କି ବିଷମ ହେଲା ସମସ୍ୟା ଭୁଲିଗଲା ସେ ନିଜ ବେଉସା । ଗଣ୍ଡର ବ୍ରଣକୁ କରି ଗଣ୍ଠିଧନ ମନରେ ସାଇତେ ପ୍ରିୟା ବଦନ ଲଲାଟେ ମାଖି ଲଳନା ଲାଳସା ତୁଣ୍ଡରେ ଜପି ପ୍ରେମ ଚଉତିଶା ନିରନ୍ତର ସେବି ପ୍ରେମ ସୁଧାନିଧି ଧ୍ୟାଉଥିବ ସିଏ ଅନନ୍ତ ଅବଧି । ମଧୁମୟ ତା ’ ପ୍ରତିଟି କ୍ଷଣ ସପନେ ଯେବେ ହୁଏ ସେ ଲୀନ କୁହୁଡ଼ି ପହଁରି ଯାଏ ସେପାରି ହେବ କି ଦେଖା ହୃଦୟ ମଞ୍ଜରୀ ପାଦେ ଭେଟିଦେବ ସାରା ସଂସାର ହେବା ଆଗରୁ ସ୍ୱପ୍ନ ତା ’ ଚୁର ! !	0
ମାଆ ମୋ ପଛରେ ମୁଁ ଥିଲାବେଳେ ମାଆ ପାଖରେ ଭୁଲି ଯାଇଥିଲି ନିଜକୁ ମୋ ପାରିଲା ପଣିଆର ସବୁ ଉଦ୍ବେଳନ ମୋ ଦୁର୍ବଳତାର ଦୁଃଖ ଦାବାହନ ସବୁ ସେ ପରଖି ନିଏ ମନରେ ମୋ ଆଶା ଭରିଦିଏ ଅଣ୍ଟା ସଳଖି ଚାଲିବାର କଳା ଟିକକ ଶିଖାଏ ମୋ ଲୁହକୁ ପିଇ ନିଏ ବ୍ଲଟିଂ ପେପର ସ୍ୟାହି ସବୁ ଶୋଷି ନେଲା ପରି । । ଅକସ୍ମାତ୍ ସେ ଅଦୃଶ୍ୟ ହୋଇଗଲା ଅପହଞ୍ଚ ଆକାଶର ଶୂନ୍ୟ ପରିଧିରେ ତାରା ଅବା ଜହ୍ନରାଇଜରେ ଘଞ୍ଚ ଜଙ୍ଗଲରେ ପତ୍ର ଗହଳରେ ଅବା ଦୂର ପାହାଡ଼ର କେଉଁ ଅନ୍ଧ ଇଲାକାରେ ମୁଁ ଖୋଜେ ତା ’ ର ପାଦଚିହ୍ନ ନିବିଡ଼ି ଭାବରେ ନିର୍ଜନ ଏ ବେଳା ବୁକୁ ପରେ କେବେ ପୁରୁଣା ସେ ଗଛଟି ତଳେ ଥକା ମେଣ୍ଟାଇଲେ ଅନୁଭବ କରୁଥାଏ ତା ’ ଆଶିଷର ସୁଦୀର୍ଘ ଛାଇଟିକକ ମୋରି ପାଇଁ ସର୍ବଦା ଉନ୍ମୁକ୍ତ ଶାଗୁଆ ପତର ଧାରେ ଥିରି ଥିରି ପବନ ବହିଲେ ଲାଗେ ମୋତେ ସରୁ ଧଡ଼ି ଲୁଗାକାନି ପରି ସେ ଯେମିତି ଛୁଇଁଯାଏ ଏ ଦେହର ନିଖୁଣ ବ୍ୟକ୍ତିତ୍ୱ , ବରଗଛ ଓହଳକୁ କେବେ ଥରେ ଛୁଇଁଦେଲେ ମନେପଡ଼େ ତା ’ କୋଳ ଝୁଲଣାରେ ଧୋ ’ ବାୟା ଗୀତ ଚୁପ୍ ଚାପ୍ ଶୋଇପଡ଼ିବାର ଅଭୁଲା ଆନନ୍ଦ , ନାନା ଜାତି ଚଢେ଼ଇର କିଚିରି ମିଚିରି ଗୀତ ଲାଗେ ଭାରି ମିଠାମିଠା ସେ ଶିଖାଇ ଥିବା ସକାଳର ପ୍ରଭୁନାମ ପରି , କେଡ଼େ ନିଆରା ଅନୁଭବ ଟିକକ ଦେଇଥାଏ ମାଆ , ସେ ନଥାଇ ବି ଥାଇ ପଛରେ ତା ’ ଆଶିଷର ଅନନ୍ତ ହାତରେ ଝଙ୍କାଳିଆ ବରଗଛ ପରି ମୋତେ ସୁସ୍ଥ ରଖିବାକୁ ସାରା ଜୀବନ ପାଇଁ । ।	1
କୁଆଁର ପୁନେଇ ଜହ୍ନ ପ୍ରକୃତି କାନ୍ଦୁଛି ଭୋ ଭୋ ହୋଇ ଧରିତ୍ରୀ କାନ୍ଦଇ ଲୁଚି , ନବୁଝି ମଣିଷ ହସୁ ଥାଏ ଖାଲି ବୁଝି ପାରେ ନାହିଁ କିଛି । କୁଆଁର ପୁନେଇ ଜହ୍ନକୁ ଦେଖିଲେ ଲାଜ ଲାଗେ ଆଜି କାହିଁ , କୁଆଁରୀ ନାହାନ୍ତି ଗାଆଁର ଦାଣ୍ଡରେ ପାଳଭୂତ ଦେଖା ନାହିଁ । କୁଆଁର ପୁନେଇ ଗୀତ ଶୁଭୁ ନାହିଁ ଗା ଆଁ ଦାଣ୍ଡେ ସଞ୍ଜ ବେଳେ , ଟିଭିରେ ଖୋଜନ୍ତି ଗାଆଁର କୁଆଁରୀ ପରୀ ଦବ କେତେ ବେଳେ । ଟିଭି ଦେଖି ଦେଖି ଫେସନ କରନ୍ତି ଗାଆଁର କୁଆଁରୀ ଯେତେ , ରଜ କୁଇନ ଓ ନୂଆ ହିରୋଇନ ତାଙ୍କ ଲକ୍ଷ୍ୟସ୍ଥଳ ସତେ । କୁମାର ମିଳନ୍ତି ଅତି ସହଜରେ ଓଷା ବ୍ରତ କିଆଁ ଲୋଡ଼ା , ଆଜିର କୁଆଁରୀ ଦିଏ ଏ ସ୍ଲୋଗାନ ମୁହଁ ତାର ପାଣିଛଡ଼ା । ନିର୍ଲଜ ଜହ୍ନର କାମ କିଛି ନାହିଁ ପଇନ୍ତରା ମାରେ ଖାଲି , ବେହିଆ ମୁହଁରେ ହସୁଥାଏ ଖାଲି ଚାହିଁକିସେ ମରୁ ବାଲି ।	0
ନାରୀ – ଈଶ୍ୱରୀ କେଉଁ ଉପାଦାନରେ ବିହି ଗଢ଼ିଦେଲା ମୋତେ କେଜାଣି ? ଚମରେ ଚହଟି ଗଲା ସୁନେଲି ସକାଳ ଘାସ ପିଠିର କାକର ପରି ଗଜୁରି ଗଲା କଅଁଳ ଲୋମ ଢେଉମାରି ପହଁରିଲା ଶିହରଣ ଖୁନ୍ଦିଲା ଖୁନ୍ଦିଲା ମାଂସ ଗହୀରରେ । କଞ୍ଚା ବାଦାମର ମଞ୍ଜି ପରି ଫୁଲି ଉଠିଲା ନାଲି ନାଲି ନଖ ଭେଣ୍ଡିପରି ଲମ୍ୱି ଗଲା ପାତଳ ଆଙ୍ଗୁଠି ପବନ ଦୋଳିରେ ଲହରୀ ଭାଙ୍ଗିଲା ମଚ ମଚ ଚୁଟି ଚହଲି ଗଲା ଚାହାଣି ପାଦ ପୋତି ହୋଇଗଲା ତ ମହକି ଉଠିଲେ ଫୁଲମାନେ ଓଠର ବାସ୍ନାରେ ପାଗଳ ପ୍ରାୟ ସବୁ ଭଦ୍ରଲୋକ ! ଗୁଣର ଗରିଷ୍ଠ ଗାରିମାରେ ଗରୀୟାନ୍ ବୋଲି ନାଚ ମୁଦ୍ରାରେ ଅଟକି ଗଲି କୋଣାର୍କ କାନ୍ଥ , ଆଉ ମନ୍ଦିର ଗାତ୍ରରେ ଆଙ୍କି ଦେଲା ଥନର ସ୍ତବକ ଚିତ୍ରକର , ବିଜ୍ଞାପନର ପ୍ରଥମ ପୃଷ୍ଠାରେ ନଈଟିଏ ହେଇ ବହିଗଲି ସୁନାର ଝରଣା ହେଇ ଝରିଗଲି ଗୁରୁ ମହାନ୍ତିଙ୍କ ସିମେଣ୍ଟ ଚଟାଣରେ । ଲକ୍ଷ ସ୍ୱର୍ଣ୍ଣ ହରିଣର ଛାଲ ହେଇ ଛାଇଗଲି ଅଳକା ସାନ୍ୟାଲ୍ ସଚ୍ଚି ରାଉତରାଙ୍କ ବିଦେହର ରାଜପୁରରେ ପଶାପାଲିର ପରିଧିରେ ଘୂରୁଥାଏ ଟ୍ରଏ ଯୁଦ୍ଧ , ମହାଭାରତ ମୋ ମହୋଦଧିରେ ମହାର୍ଘ ବାଢୁଥାନ୍ତି ସହ ସହ ପ୍ରେମିକ ଅଥଚ ରାଜ୍ୟ ସଭାରେ ଥ ’ ହେଇଯାଏ ମହିଳା ବିଲ୍ ରଜ ରତି ଉଡ଼ିଯାଏ କିରୋସିନ୍ ଦିଆସିଲି କାଠିର ବାରୁଦ ଗନ୍ଧରେ ‘ ପ୍ରେମ ’ ଫ୍ରେମ ହେଇ ଝୁଲୁଥାଏ ଫାଶରେ ସାହିତ୍ୟ ସାମଲ ଫ୍ୟାନ୍‌ରେ । ମୁଁ ଜାୟା , ଜନନୀ ଫାଳେ ମାଟି , ଚେନାଏ ଆକାଶ ଦଲକାଏ ପବନ ବୁନ୍ଦାଏ ସମୁଦ୍ରର ସମାହାର ମୁଁ ନାରୀ – ଈଶ୍ୱରୀ ।	1
“ ହଁ ” ଆଉ “ ନା ” “ ହଁ ” ଆଉ “ ନା ” ସତରେ…… . . କେଡେ ନିର୍ବିକାର , କେଡେ ଗୁରୁଗମ୍ଭୀର , କେଡେ ଭୟଙ୍କର ଏ ପ୍ରଶ୍ନବାଚୀ ର ଉତ୍ତର… ! “ ହଁ ” ଆଉ “ ନା ” … ଜୀବନ ର ପ୍ରତି ଟି ମୂହୂର୍ତ୍ତ ବଦଳିଯାଏ “ ହଁ ” ଆଉ “ ନା ” ର କରାଳ ଛାୟାରେ , ପ୍ରତି ଟି ଅବଶୋଷ ଲୀନ ହୋଇଯାଏ “ ହଁ ” – “ ନା ” ର ବିରାଟ କାୟାରେ… ସତରେ … . କେଡେ ନିରୁଦବେଗ ଏ ଆଶା , କେଡେ ଉଦାର ଏ ଅଭିଲିପ୍ସା , କେଡେ ନିଷ୍ଠୁର ଏ ଆକାଂକ୍ଷିତ ହୃଦୟ ର ଅଦୃଶ୍ୟ ପରିଭାଷା… ! ! ସେଇ ଦୁଇ ପଦ “ ହଁ ” ଆଉ “ ନା ” …	0
ବିକାଶ ରଥ କୋଡ଼ିଏ ରୁ ବେଶି ଶିଶୁସମାଧିରେ ଗଢ଼ିଲା ନଗଡ଼ା ଗାଁ ରାସ୍ତାଘାଟ ସ୍ୱାସ୍ଥ୍ୟ ଦୁରୁସ୍ତ ହୋଇଲା ଛାଇଗଲା ତାର ନାଁ ସ୍ତ୍ରୀ ’ ର ଶବକୁ କାନ୍ଧରେ ବୁହାଇ ଦାନ ମାଝୀ ହେଲା ଧନୀ ଦାନ ଟଙ୍କା ଥଳି ବହୁଛି ଉଜାଣି ନ ’ ପାରୁଛି ସିଏ ଗଣି ନଗଡ଼ା ପରିକା ଅନେକ ଜାଗାର ପରେ ଖବର ଛପିଲା କିଛି ବି ଉନ୍ନତି କେଉଁଠି ହେଲାନି ସବୁ ଫସର ଫାଟିଲା କାନ୍ଧଭାର ବୁହା ପ୍ରତିସ୍ପର୍ବ୍ଦା ଖାଲି ଦାନମାଝୀ ଦେଖାଦେଖି ବାହୁଙ୍ଗି ଖଟିଆ ଉପରେ ବୁହାନ୍ତି ମେଡ଼ିଆ ଭାଇଙ୍କୁ ଡ଼ାକି ସାମ୍ବାଦିକ ଭାଇ ସଅଳ ପହଞ୍ଚି ଉଠାନ୍ତି ସାଇଜ୍ ଫଟ ବିଶ୍ୱାସ କାହାର ତିଳେ ହୁଏ ନାହିଁ ଲାଗେ ପ୍ରହସନ ନାଟ ଦାନମାଝୀ ଆଉ ନଗଡ଼ା ପରିକା ନିଇତି ଖବର ଦେଲେ ବଦନାମି ବୋଝ ମୁଣ୍ଡାଇ ଚାଲିବା ବାହାର ରାଇଜ ଗଲେ ତୁମ ଦାନ ମାଝୀ ତୁମରି ନଗଡ଼ା ସତ୍ୟ ପ୍ରରିଶ୍ରମ ଫଳ ନେତା ପ୍ରଶାସନ ଆଖି ଖୋଲିଦେଲ ବାଛିବାଛି କାଳବେଳ ପେଚା ପରି ଆଜି ମେଡ଼ିଆ ଜଗିଛି ଶାସନ କଳକୁ ଫନ୍ଦା ଧଳାହାତୀ ସବୁ ହତାସିଆ ଏବେ ଆଦାୟ ହେଉନି ଚାନ୍ଦା ଏହି ଭଳି ଭଲ କାମ ଜାରି ରହୁ କୃପା କର ଜଗନ୍ନାଥ ସୁ ଶାସନ ଫେରୁ ଓଡ଼ିଶା ରାଇଜେ ଗଢ଼ୁ ବିକାଶର ରଥ	0
ଆମେ ସତରେ ! କୁଆଡ଼େ ଯାଉଛେ ? ପାଞ୍ଚଯୁଗ ବସନ୍ତର ଅନ୍ତରାଳେ ପଛକୁ ଫେରି ଚାହିଁଲେ ମନେପଡ଼େ ପିଲା ଦିନ ସ୍କୁଲ କଥା । ଆଉ ଗଣେଷ ସରସ୍ୱତି ପୂଜାଦିନ ଫସଲ ଭଲ ହୋଇଥିଲେ . . ଭୋଜିଭାତର ଚାନ୍ଦା ଦେବାକୁ ବାଧ୍ୟ । ମରୁଡ଼ି ବା ବଢ଼ି ଯେବେ କରନ୍ତି ତାଣ୍ଡବ କେବଳ ପୂଜା ଭୋଗ ରେ ଚଳେ କାମ । ପିତଳ ଥାଳିରେ ରଢ଼ନିଆଁ ରଖି ଇସ୍ତ୍ରୀ ବଟନ୍ ବଦଳରେ ସେପ୍ଟିପିନ୍ ଲାଗେ । ଭସାଣି କେବେବି ନଥିଲା ଏମିତି ଡ଼ି . ଜେ . କ ’ ଣ ? କାହାକୁ ବା ଜଣାଥିଲା ? ଉପାସରେ ପୁଷ୍ପାଞ୍ଜଳିକୁ ଉଦରର ଅପେକ୍ଷା ଭୋକିଲା ପେଟର ଦୌରାତ୍ମ୍ୟ ଅସହ୍ୟ । ବ୍ରାହ୍ମଣ ସେଦିନ ଘରୁ କୁଣ୍ଡେ ଖାଇ ଆସେ ସବୁ ପୂଜା ସାରି ପହଞ୍ଚେ ସ୍କୁଲ୍‌ରେ । ଦିନ ତିନିଟା ଉପରେ ବାଜିଯାଏ ନିୟମ ତ ପୁଷ୍ପାଞ୍ଜଳି ପରେ ପ୍ରସାଦ ସେବନ । ଅନ୍ୟ ଉପାୟ ନାହିଁ , ପୁଷ୍ପାଞ୍ଜଳିରେ ଫୁଲ ଫୋପଡ଼ ମାରିଲା ପରି ଫିଙ୍ଗି ଦିଆହୁଏ । ଭୋକରେ ପେଟ ଆଉଟୁ ପାଉଟୁ ଜୁଳୁଜୁଳିଆ ପୋକ ଆଖିରୁ ବାହାରନ୍ତି । ଚକାମାଲି ପାରି ସ୍କୁଲ ବାରଣ୍ଡାରେ ବସୁ ଅନ୍ନର ଅପେକ୍ଷାରେ - ପତ୍ରରେ ଲାଗୁ ଲାଗୁ ଚଳୁ । ମନ୍ତ୍ରକୁ କାହାର ଧୈର୍ଯ୍ୟ ? ବିସର୍ଜନ ଦିନ କାନ୍ଧ ନାଲି ଗାଳି ସହ ଗରମ ଶୋରିଷ ତେଲ ମାଲିସ୍ ହୁଏ । ମନରେ କିଛି କିଛି ମଗାଯାଏ ଠାକୁରଙ୍କୁ ଗୁରୁ ଓ ଗୁରୁଜନଙ୍କୁ ପ୍ରଣାମ କରାଯାଏ ଭକ୍ତିରେ । କୁଆଡ଼େ ଗଲା ସେ ଦିନ ? ଆଜି . . ? ଆଜି କିନ୍ତୁ ସେ ସବୁ ସାତ ସପନ । ପାଶ୍ଚାତ୍ୟ ଦେଶର ଅବିକଳ ନକଲ ଭସାଣି ଆୟୋଜନ ଆଗ , ପୂଜା ପରେ । ଡ଼ି . ଜେ . ସହ ମେଲୋଡ଼ି ବ୍ରାସ୍ ବ୍ୟାଣ୍ଡ ରଙ୍ଗିନ୍ ପାଣି ବଳରେ ଟି - ସାର୍ଟ ଖୋଲା ଡ଼୍ୟାନ୍ସ । ମୌଳିକତା ମିଳେଇ ଯାଉଛି ଦିନୁ ଦିନ ଆମେ ସତରେ ! କୁଆଡ଼େ ଯାଉଛେ ?	1
ପାହାଡ ବି ’ ବୁଝିପାରେ ! ସହରଠୁ ଦୂରରେ ଥାଏ ସତେ ଯେମିତି ନିଆଁ ପାଣି ବାସନ୍ଦ ତା ’ ପାଇଁ କିନ୍ତୁ ସେ ମନେ ପଡିଲେ , ଚେନାଏ ହସ ଖେଳିଯାଏ ମୁହଁରେ ଆଉ ଆଖିରେ , ଦି ଧାର ଲୁହ । ସବୁ ଦେଇ ଦେଇ ସେ ଶୂନ୍ୟ ଅନ୍ୟର ସ୍ୱାର୍ଥ ପାଇଁ ନିଜ ଦେହ ଚିରି ଦେଇଛି ରାସ୍ତା , ବୁହେଇଛି ଶିରା ପ୍ରଶିରାର ସବୁ ଯାକ ରକ୍ତ , ମୁଣ୍ଡେଇଛି , ସେଇ ସ୍ୱାର୍ଥୀ ଲୋକମାନଙ୍କ ବିଶ୍ୱାସର ଦେବତାକୁ ତା ’ ଚୂଡାରେ । ତା ’ ରି କୋଳରୁ ଆରମ୍ଭ ହେଇଛି ସବୁ କାହାଣୀର ପ୍ରଥମ ଅଧ୍ୟାୟ , ମନେରଖିଛି ଶୁଣିଥିବା , ଦେଖିଥିବା ସବୁ ପ୍ରତିଜ୍ଞା ମାନଙ୍କୁ ଜାବୁଡି ଧରିଛି ବର୍ଷ ବର୍ଷର ହାଡ - କଙ୍କାଳ ସାଇତିଛି ଛିଣ୍ଡା ଶାଢ଼ି , ଶାୟା ଆଉ ବ୍ଲାଉଜ୍ । କିଏ କେତେ କ ’ ଣ ମାଗିଛି ତାକୁ କିଏ କେତେ କ ’ ଣ ବୋହି ନେଇଛି କେହି କେହି ଲୁଟିଛନ୍ତି ମଧ୍ୟ ! ସେ କିନ୍ତୁ ସହିଛି ଚୁପ୍ ହେଇଛି ଲୁହ ଗଡେଇଛି କିନ୍ତୁ ସବୁ ଭିତରେ ଭିତରେ । ସବୁ କହନ୍ତି ପାହାଡଟେ କ ’ ଣ ବୁଝିପାରିବ ? ନେଇଯାଅ ସବୁ , ଉପାଡି ଦିଅ ତା ହାତ ଧମନୀ ଚିପୁଡି ଚାଟିଦିଅ ଶେଷ ବୁନ୍ଦା ରକ୍ତ ଟିକକ ବି ! କିନ୍ତୁ ସବୁ ପାହାଡ କ ’ ଣ ପଥର ? କିଛି ପାହାଡ ନିଶ୍ୱାସ ନିଏ , ଅନୁଭବ କରେ ଅଫିସ୍ ଯାଏ ଆଉ ସବୁ ବୁଝି , ନଜାଣିଲା ପରି ରୁହେ ।	0
ଧାନ କଥା ଧାନ ଧାର ଆଣିବେନି ବାପା । ଆଖି ପାଉ ନଥିବା ଧାନପାଟ ପର୍ବତ ପ୍ରମାଣେ ଧାନଗଦା ଆଉ କ ’ ଣ ଅଛି ବାପା ? ଧାନତଳିଟିଏ ରୋଇ ଆସିଲନି ଯେ ନିଜକୁ ପୋତିଦେଲ ପଙ୍କରେ । କଳ , କେନାଲ , ଆକାଶକୁ ଭରସା କ ’ ଣ ? ଏବେ ପାଣି କହିଲେ ତୁମ ଆଖିର ଲୁହକୁ ବୁଝାଏ । ଆଉ ଗୀତ ଗାଇବନି ଧାନବିଲ ବାପା ଫୁର୍‌କିନା ଉଡ଼ିଯାଇଚି ବଣି ଧାନଟିଏ ପୋତିଲନି ଯେ ନିଜକୁ ପୋତିଦେଲ ପଙ୍କରେ । ଗଲାସନ କଥା କହୁନ ଧାନକଟାଳୀ ମିଳିଲେନି ବୋଲି ଅଦିନିଆ ବର୍ଷାରେ ଓଦା ହୋଇଗଲା ତୁମ ମୁହଁ ପହଁରା ଶିଖି ନ ଥିବା ବାଡୁଅ ଝିଅ ପରି ବୁଡ଼ି ମରିଲା ଧାନବିଲ । ଧାନ କାଟୁ କାଟୁ ହାତ କାଟିଦେବ ବାପା ରକ୍ତବର୍ଣ୍ଣ ହୋଇଯିବ ମାଟି ତମ ସହିବାର ସୀମା ଟପି ଡେଇଁ ପଡ଼ିବେ ଦୁଃଖ କହି ନଥିଲି , ଧାନ ନୁହେଁ ନିଜକୁ ପୋତିଲ ପଙ୍କରେ । ତମେ ସେଇଠି ବସିଥାଅ ଆକାଶରୁ ଲୁହ ଝରିପାରେ ।	0
ପ୍ରୀତି ଗୋ ତୁମେ … ଜାଣେନା ମୁଁ କେମିତି ତୁମେ ଆସିଥିଲ ମୋ ଜୀବନେ କ୍ଷଣକରେ ମୋର ମନ ମୋହିନେଇଥିଲ ପ୍ରୀତି ଗୋ ତୁମେ … । । ( ୧ ) ମୋ ହୃଦୟ ସାଧା କାଗଜରେ ଲେଖିଦେଇ ପ୍ରେମର ଅକ୍ଷର ଆଖି ପଲକରେ କରିନେଇଥିଲ ମୋ ହୃଦୟକୁ ଅତି ନିଜର । । ( ୨ ) ମଧୁଝରା ହସ ନେଇ ପ୍ରୀତି ଚୋରା ଚାହାଁଣୀରେ ଦୂର କରୁଥିଲା ସବୁ ଅବସାଦ ଯିଏ ନୁହେଁ ସେ ଆଉ କେହି ପ୍ରୀତି ଗୋ ତୁମେ . . . । । ( ୩ ) ଚନ୍ଦ୍ରମା ପରି ମୁହଁ ଟିଏ ସଜ ଫୁଟା ଗୋଲାପଟେ ନୀତି ଦେଖିବାକୁ ଝୁରେ ଏ ମନ ଯାହାକୁ ନୁହେଁ ସେ ଆଉ କେହି ପ୍ରୀତି ଗୋ ତୁମେ . . . । । ( ୪ ) ଶୟନେ ସପନେ ଝୁରେ ଯାହାକୁ ଏ ମନ ଯାହାକୁ ଭାବି ଭାବି ବିତେ ଏ ଦିନ ନୁହେଁ ସେ ଆଉ କେହି ପ୍ରୀତି ଗୋ ତୁମେ . . . । । ( ୫ ) ନୀଳିମା ପରି ଓଠରୁ ଝରିଥିଲା ଯେଉଁ ‘ ଦେବ୍ ’ ର ଡାକ ଶୁଣିବାକୁ ଆଉଥରେ ଝୁରେ ଏଇ ମନ ଦିନ ବିତିଯାଏ ମାସ ଗଡିଯାଏ କିନ୍ତୁ ବୁଝେନା ଏ ମନ ଲାଗେ ଯେପରି ସମ୍ପର୍କ ଟି ବହୁ ପୂର୍ବ ଜନ୍ମ ର ସେଥିପାଇଁ ବୋଧେ ପ୍ରଥମ ଦେଖାରେ କରିଥିଲ ଅତି ନିଜର ନୁହେଁ ସେ ଆଉ କେହି ପ୍ରୀତି ଗୋ ତୁମେ . . . । । ( ୬ )	1
ତମ ଗାଁ ଏବଂ ଆମ ଗାଁ ତମ ଗାଁ ପଟେ ସୁରୁଜ ଉଠେ ଆମ ଗାଁ ପାଟ ହସେ ତମ ଗାଁ ତୁଠେ ଗାଧାଏ ଗୋରି ଆମ ଗାଁ ତୁଠ ବାସେ । ତମ ଗାଁରେ ଫୁଟିଲେ ଫୁଲ ଆମ ମଧୂପଧାଏଁ ପୀରତି ମଧୂ ପିଇବା ଆଶେ ଗୁଣୁ ଗୁଣାଉ ଥାଏ । ତମ ଗାଁରେ ଫଗୁଣ ଆସେ ଆମ କୋଇଲି ଗାଏ ଆମ ଗାଁ ଶ୍ୟାମ ବାଇଲେ ବଂଶୀ ତମ ଗାଁ ରାଧା ଧାଏଁ । ତମ ଗାଁ ଦାଣ୍ଡ ପଡିଲେ ଶୋଇ ରାତ୍ରୀ ଯାଏ ନଇଁ ଆମ ସପନେ ତମ ଗାଁ ଗୋରି ଆଉ ସେଠି କେ ନାହିଁ । ତମ ଗାଁର ଯାନି ଯାତ୍ରାରେ ସବୁ ଆମ ଗାଁ ଟୋକା ତମ ଗାଁ ଝିଅ ପ୍ରେମ ପତ୍ରରେ ଆମ ଠିକଣା ଲେଖା । ତମ ଗାଁ ଝିଅ ମୋତି , ମାଣିକ ଆମ ଗାଁ ସୁନା ବୋହୂ ତମ ଗାଁ ର ରୂପ ଝଟକେ ଆମେ ଝଟକୁ ଥାଉ ।	1
ଶରତ ଆସିଲା ଧୂସର ଆକାଶ ଦିଶିଲାଣି ନୀଳ ଖଣ୍ଡ ଖଣ୍ଡ ମେଘ ଭାସେ ମାଳ ମାଳ ତାଳି ମାରି ମେଘ ଯାଅଇ ବରଷି ଲୁଚକାଳି ଖେଳେ ଖରାରେ ଶରତ ଆସିଲା ଧରାରେ । ସଫା ଦିଶିଲାଣି ନଈ ନାଳ ପାଣି ପୋହଳା ଚିତଳ ଚିତି ମାରିଲେଣି ଉଡ଼ି ମାଛରଙ୍କା ଛପି ମାରେ ଡୁବ ନୀଳକଇଁ ଦିଶେ ତୋରାରେ ଶରତ ଆସିଲା ଧରାରେ । ହାର ଗଉରାର ରଙ୍ଗ ଝଲମଲ ଫିକା ହଳଦିଆ ଦିଶେ ଜହ୍ନିଫୁଲ ମାଡ଼ିଅଛି ପାଣିକଖାରୁ ଚାଳରେ କାକୁଡ଼ିର ରଞ୍ଜା ଭରାରେ ଶରତ ଆସିଲା ଧରାରେ । ସଞ୍ଜ ମହକଇ ଶେଫାଳୀର ବାସ ରାତି ଆକାଶରେ ରୂପା ଜହ୍ନ ହସ ବରଷେ ଜୋଛନା ବାହୁଙ୍ଗା ଫାଙ୍କରେ ମିଟି ମିଟି କରେ ତାରାରେ ଶରତ ଆସିଲା ଧରାରେ । କାଶତଣ୍ଡି କାଟେ ଧବଳ ଚଅଁର ନଈ ଦୁଇ ପଠା ଦିଶଇ ସୁନ୍ଦର ମାଆ ଆଗମନୀ ବାରତା ଦିଅଇ ଆସୁଛି ପାର୍ବଣ ପରାରେ ଶରତ ଆସିଲା ଧରାରେ । ବିଲ ବଣ ପାଟ ଦିଶଇ ସୁନ୍ଦର ସବୁଜ ଧରଣୀ ରାଣୀ ତ ହୋଇଲାଣି ସଜ ସଙ୍ଖୋଳିବା ପାଇଁ ଜଗତ ଜନନୀ ଆନନ୍ଦ ଉଲ୍ଲାସ ଭରାରେ ଶରତ ଆସିଲା ଧରାରେ ।	1
ଅକ୍ଟୋପସ ବାସ କେତେ ଝରିଗଲା , ବସନ୍ତର ମଳୟ ସାଥିରେ , ରଙ୍ଗ କେତେ ନିଭିଗଲା ଫଗୁଣ ର ଶିତଳ ଜୋତ୍ସ୍ନାରେ । ଝରି ଗଲା କେତେ ଜଳ ଗର୍ଭବତୀ ଆକାଶ କୁକ୍ଷିରୁ , ଭାଙ୍ଗି ଗଲା କେତେ ମନ ଅସହିଷ୍ଣୁ ଦୁନିଆ ଦାଉରୁ । ଜୀବନ ଏ କେମିତି ଜୀବନ ; ଜୀବନ ନୁହଁ ସେ ଖାଲି ତିଳ ତିଳ ଯାତନା ଦହନ । ପ୍ରେମ ବିନା ଜୀବନ ସେ କିବାତାର ମାନେ , ବସି ଦିନ ଗଣେ , ସଖୀ , ପାରୁନ କି ଦେଖି କି ସୁନ୍ଦର ମିଳନର ଏ ବେଳ ବିତି ଯାଏ ଭରି ଯାଏ ଜୀବନରେ ହଳାହଳ । ପ୍ରେମ ବିନା ସାଥି ବିନା ରଙ୍ଗ ବିନା ବାସ ବିନା ଜୀବନ ସେ କେମିତି ଜୀବନ ଫୁଲ ସିଏ , କେମିତି ସେ ମଧୁବନ ? କେମିତି ନିଶା ସେ କହ ପ୍ରୀତି ଏଠି ଭରିଯାଏ କୋହ । ତୁମେ ରାଇ ଝୁର ସିନା , ଜମୁନା ବି ଝୁରେ , ଝୁରୁଛି ବି ଘନଶ୍ୟାମ ମଥୁରାର ରାଜ ଉଆସରେ । ଅଷ୍ଟପାଟ ବଂଶି ନୁହେଁ ଏଇ ତ ଅକ୍ଟୋପସ ଫାଶ ପାରୁନି ସହି ରେ ସଖୀ , ରୁଦ୍ଧ ମୋର ଶ୍ୱାସ । ।	0
କାମନା ସୁଖର ମୁହୁର୍ତ୍ତଟିଏ ପାଇଁ ଆଶା କରି , କେଜାଣି କେମିତି , ଦୁଃଖର ଭଉଁରୀ ଭିତରେ , ଟାଣି ହୋଇ ଯାଏ ତଳକୁ ତଳକୁ , ସାଗରର ଅଥଳ ଗର୍ଭକୁ । ଖୋଜିବାର ଅନ୍ତ ନାହିଁ ଏଠି , ପାଇବାର ବି , ନ ପାଇବାର ଅନେକ ଅଭେଦ୍ୟ ଦୁର୍ଗ , ଦୁର୍ଗମ ଅନେକ କାମନା , ତଥାପି ମଣିଷ ଖୋଜି ବସେ , ଅନ୍ତ ହୀନ ଦୁଃଖର ସମୁଦ୍ର ରେ , ମୁକ୍ତା ଖୋଜି ବସେ । ପାଇବା , ହଜାଇବା ଖୋଜିବା , ନିରାଶ ହେବା ଚାହିଁବା , ନପାଇବା ନ ଚାହିଁ ପାଇବା , ଆଉ କେବେ ପାଉ ପାଉ , ହାତ ଛଡ଼ା ହୋଇ ଯିବା । ହାତ ପାତି ଚାହିଁ ରହି ଥାଉଥାଉ , ମୃଗତୃଷ୍ଣା ଲୁଚି ଯାଏ , ଏ ସବୁ ଘଟଣା ଗୁଡିଏ ଶବ୍ଦର ଜାଦୁଗରୀ କୁହ , ଅଭିଧାନର , ଜୀବନର , ଅନୁଭୂତିର , ଅଭିଜ୍ଞତାର ଅନୁଶୋଚନାର । ଜୀବନକୁ ଖୋଜୁ ଖୋଜୁ ମୃତ୍ୟୁର କେତେ ପାଖା ପାଖି ଏ ମଣିଷ ହୋଇଯାଏ ସତେ । ହଠାତ୍ ଅଟକି ଯାଏ ପାଦ ସତେ ଅବା ସାମ୍ନାରେ ବିସ୍ଫୋରଣର ଅପେକ୍ଷାରେ ଟାଇମ୍ ବମ ଟିଏ କୁହୁଳି ଉଠିଛି , ତାର ଅନ୍ତିମ ମୁହୁର୍ତ୍ତରେ , ହେଲେ ପଛକୁ ଫେରି ପାରିବାର ଆଉ ସମୟ ବାକି ନାହିଁ । ।	0
ଗାଁ ଓ ଜହ୍ନ ଗାଁ ମୋର ଏବେ କଇଁ କଇଁ କାନ୍ଦେ ତୁଟିଲାଣି ତା ’ ର ଶିରି ଅତୀତର ସ୍ମୃତି ବିଦାରେ ତା ’ ବକ୍ଷ ଦିନ ଯାଏ ଝୁରି ଝୁରି । ନାହିଁ ତୋଟାମାଳ କିଆ ଗୋହିରୀ ଲୋକ ନାହିଁ ନଦୀ କୁଳୁ ସ୍ୱନ ବାଉଁଶ ବଣରୁ ଶୁଭୁନାହିଁ ଆଉ କୁଆ କୋଇଲୀ ଗୁଞ୍ଜନ ଗାଁ ଚଉପାଢ଼ୀ ପଡ଼ିଅଛି ଖାଲି ଜୀବନ ଯୁଦ୍ଧରେ ହାରି । ହୁଏ ନାହିଁ ଦୋଳ ଯାତରା ତ ଆଉ ଚନ୍ଦନ ପଚାରେ କିଏ ରଜ ଦୋଳି ଗୀତ ଚୂଲୀକି ଗଲାଣି ଚାଷୀ କାନ୍ଦି ମରେ ହାଏ ଜମିବାଡ଼ି ସବୁ ପଡ଼ିଆ ପଡ଼ିଚି ମନେ ଅବଶୋଷ ଭରି । ନୂଆବୋହୂ ଆଉ ବଡ଼ି ସକାଳରୁ ଫୁଙ୍କୁନାହିଁ ଶୁଭ ଶଙ୍ଖ ଦେବା ଦେବୀ ସବୁ ଅପୂଜା ରହନ୍ତି ଝିଅଙ୍କ ନଥାଏ ଭେକ ପାଶ୍ଚାତ ବେଶକୁ ଆଦର କଲେଣି ସିନ୍ଦୂକେ ସାଇତା ଶାଢ଼ୀ । ବୋଉ ଖୁଡ଼ୀଙ୍କର ଯୁଗ ତ ଗଲାଣି ମର୍ଯ୍ୟାଦା ମିଳିବ କାହୁଁ ବୁଢ଼ା ବୁଢ଼ୀ ସବୁ ଅଣଦେଖା ହେଲେ ଯୁବକ କାଢ଼ିଲେ ଭାଉ ତାଙ୍କରି ଆଦେଶେ ଚାଲେ ଗାଆଁ ଆଜି ଉଦ୍ଧତ ହେଲେଣି ନାରୀ । ସୁରୁଜ ଉଇଁଳେ ପୂରୁବ ଆକାଶେ ମଳିନ ଦିଶେ ତା ’ ଶୋଭା ପୁନେଇଁ ଜହ୍ନର ତେଜ ନାହିଁ ଆଉ ବିଧବା ବଧୂ ସେ ଅବା ସେ ଜହ୍ନ ସେଦିନ ଆସିବକି ଆଉ ରୂପେଲୀ ଜୋଛନା ଝାରି । କରମ ବନ୍ଧନେ ଆମେ ଯଦି ଆଜି ସହରେ କରିଛୁ ଘର କେବେ କେବେ ପୁଣି ଗାଆଁକୁ ଆମର କରିବା ଚାଲ ନିଜର ଫେରିଲେ ଗାଆଁକୁ ପୂରୁବ ଜହ୍ନଲୋ ସବୁ ମନ ଯିବ ପୁରି । କଇଁ ହସୁଥିବ ନୀଳ ଜଳ କୋଳେ ଜହ୍ନ ଦେଉଥିବ ଚୁମା ପରଶେ ହରଷ ହେଇଥିବେ ଦୁହେଁ କରି ଆମ ଦୋଷ କ୍ଷମା ଏଇ ପରମ୍ପରା ଆଣିଲେ ଫେରାଇ ଦେଶ ହେବ ସ୍ୱପ୍ନ ପୁରି !	0
କବିତା ଘର ଫର୍ଦ୍ଦେ କାଗଜରେ ଶବ୍ଦ ସବୁ ଯୋଡ଼ି ଯୋଡ଼ି ଇମାରତ କରୁଥାଏ କବିଟେ ନାଁ କବିତା ଘର ଯା ’ ଲିଲିପୁଟ ଆକାଶ ଛୁଆଁ ଅଟ୍ଟାଳିକା ସାମ୍ନାରେ ବାରମ୍ୱାର । ଯେମିତି ବି ପାରିଲେ ଚେଷ୍ଟାକର ଧୂଳିରେ ମିଶାଇ ଦିଅ ଅବା ଡିନାମାଇଟ୍‌ରେ କର ଟୁକୁରା ଟୁକୁରା କିମ୍ୱା କ୍ରୁଶବିଦ୍ଧକର ଫିନିକ୍ସ ପକ୍ଷୀପରି ପୁଣି ଥରେ ଚିତାଭଷ୍ମରୁ ଫେରିପାଇବ ପୂର୍ବର ସତେଜ ଶରୀର କବିତା ଘର ! ଶବ୍ଦସବୁ ସବୁଦିନ ରକ୍ତବୀଜର ବଂଶଧର ଯେତେ ବି ପାରିଲେ ସଂହାର କର ଗୋଟିଏ ବିନ୍ଦୁ ରକ୍ତରୁ ପୁଣି ଜମାଟ ବାନ୍ଧୁଥିବ ଶବ୍ଦସବୁ ସଜେଇବି ହୋଇଯିବ ନିଜ ରୂପରେ ଥରକୁ ଥର କବିତା ଘର !	1
ପ୍ରଥମ ପ୍ରେମ ପହିଲି ଶ୍ରାବଣ ଆସିବା ଆଗରୁ ପ୍ରେମ ମେଘ ବରଷିଲା , ତୁମରି ମୁହଁରୁ ଦୁଇପଦ କଥା ଏ ମନ ଯେବେ ଶୁଣିଲା । ଆଖିରେ ଆଖିରେ ଇଶାରା କରିକି ବଢ଼େଇଲ ମୋ ସ୍ପନ୍ଦନ , ପହିଲି ରଜରେ ପ୍ରଥମ ପ୍ରେମର ଦୋଳିରେ ଝୁଲିଲା ମନ । ଛୁଁଇ ଦେଇଗଲ ପାପୁଲିରେ ତୁମ ମୋ ଦେହକୁ ଯେତେବେଳେ , ଆଖି ଭରିଗଲା ମନ ଭରିଗଲା ଖୁସିରେ ମୋ ସେତେବେଳେ । କେବେଠୁଁ ଏ ମନ ତୁମ ମନ ଭାଷା ବୁଝିବାକୁ ଚାହୁଁଥିଲା , ଆଜି ସେ ଅପେକ୍ଷା ସରିବା ଆଗରୁ ମନ ସବୁ ବୁଝିଗଲା । ଶବ୍ଦରେ ସୀମିତ ମୋର ପ୍ରେମ ନୁହେଁ ତୁମ କଥା ଅପେକ୍ଷାରେ , ତୁମେ ଯାହା ସବୁ ଆଖିରେ ହିଁ କୁହ ମୋ ଆଖି ଗ୍ରହଣ କରେ । ତୁମର ସେ ମୁଖ ହସ ହସ ଯେବେ ମୋ ଦୁଇ ଆଖିକୁ ଦିଶେ , ହୃଦୟ ସ୍ପନ୍ଦନ ବଢ଼ି ବଢ଼ି ଯାଏ ଶ୍ଵାସ ହାର ବଢ଼ି ବସେ । ଯେତେବେଳେ ତୁମେ ପାଖରେ ମୋ ଥାଅ ସମ୍ପୁର୍ଣ୍ଣ ଲାଗେ ଜୀବନ , କିଛି ଲୋଡ଼ା ନାହିଁ ମୋତେ ଏ ଜଗତେ ତୁମକୁ ଚାହେଁ ଏ ମନ । ଡର ଲାଗେ ଯଦି ମୋତେ ଏକା କରି ତୁମେ ହାତ ଛାଡ଼ି ଦେଲ , କିପରି ବଞ୍ଚିବି ତୁମ ବିନା ମୁହିଁ ବୁଝି ନେବ ପ୍ରାଣ ନେଲ । ଧରିଥାଅ ମୋତେ ତୁମରି ବାହୁରେ ସଂସାରର ଚିନ୍ତା ନାହିଁ , ଅସତ୍ୟ ସଂସାର ତୁମେ ତ ନିଜର କେହି ନାହାନ୍ତି ମୋ ପାଇଁ॥	1
ଶହେ ଜନ୍ମ ବି ଯଥେଷ୍ଟ ନୁହେଁ ଶହେ ଜନ୍ମ ବି ’ ଯଥେଷ୍ଟ ନୁହେଁ ଜୀଇଁ ନେବାକୁ ଠିକ୍‌ରେ ଏ ଭାରତ ମାଟିରେ ! ଫୁଲ ଫୁଟିଲା ପରି ଏଠି ବୋମା ଫୁଟେ ଋତୁ ଅଋତୁରେ ପୁରାପୁରି ନିଜକୁ ବିକିବାକୁ ପଡ଼େ ଜୀଇଁବାର ଅଭିନୟ କରିକରି ମୃତ୍ୟୁ ହାତେ ଧରା ହେବା ଯାଏ । ଜମି , ଜଳ , ଜଙ୍ଗଲ ର ’ ମାନ ପଡ଼େ ନାହିଁ କ୍ଷମତା , ନିଶାରେ ! ଦେଖିବାକୁ ବାକି ଅଛି କେଉଁଦିନ ଟେଣ୍ଡର ପଡ଼ିବ ପବନ , ଗଛ , ଛାଇ , ଗାଁ ନଈ ଏସବୁ ଧରିନେବେ ବିଦେଶୀ ସ୍ୱଦେଶୀ ହତବାକ୍ , ଗାଁ ମାଟି , ମା ’ ଭାଇ ସେତେବେଳେ । ସେମାନେ ମଣିଷ ଲୋଡ଼ନ୍ତି ନାହିଁ ଯନ୍ତ୍ର କରିଦେବ କାମ ହୃଦୟ ବି ଦରକାର କ ’ ଣ କମ୍ପ୍ୟୁଟର ନେବ ତା ’ ର ସ୍ଥାନ ଗାଁ ବିଲ , ତୋଟାମାଳ ତାଳ , ନଡ଼ିଆ , ଗୁଆର ଧାଡ଼ି ଧାଡ଼ି ଗଛର ବଜାର , ବଂଶୀସ୍ୱର , ନଈକୂଳ କିଛି ଲୋଡ଼ା ନ ଥାଏ ନିଜ ଭିତରେ ସବୁ ଏବେ ତ ’ ଅସାର । ଯୁଦ୍ଧର ବିଗୁଲ୍ ଶୁଭୁଛି ତ ଶୁଭୁଥାଉ ମୁର୍ହୁ ମୁର୍ହୂ ମରୁଥାଅ ତୁଣ୍ଡେ କୁହ ଜୟ ସରକାର ! କେତେ ପ୍ରାଚୀନ ହେଲେ ବି ଦେଶ କେତେ ସୁସଂସ୍କୃତ ହେଲେ ଏ ମାଟି ଏ ତ ’ ବିଦେଶୀଙ୍କ ବର୍ଷ ବର୍ଷ ଖାସ୍ ମାହାଲ୍ । ଏତେ କଥା ଜଣା ଅଛି ତ ଥାଉ ଆଖିରେ ଭରିନିଅ ସରକାରୀ ସ୍ୱପ୍ନ ସେ ସ୍ୱପ୍ନରେ ସ୍ୱାଧୀନତା ବନ୍ଦୀ ମାଆ ଆଖି , ମାଟି ଦେହ ହରାଇ ନେବାକୁ ଏସବୁ ସେମାନଙ୍କ ଫନ୍ଦି । ଜମିଯାଉ , ଘର ବାଡ଼ି ଯାଉ ତଥାପି ହସିବା ଆମେ ସପନ ବୁଣିବା ସବୁ ବିକି ଦେଲେ ବି ସରକାର୍‌ ରଖିଛନ୍ତି ଉତ୍ତର ପିଢ଼ି ନିମିତ୍ତ ବଖୁରିଏ ଇନ୍ଦିରା ଆବାସ ବି . ପି . ଏଲ୍ . , ଅନ୍ନପୂର୍ଣ୍ଣା , ଅନ୍ତୋଦୟ ମଧୁସୂଦନ ଭତ୍ତା କାମ ପାଇଁ ଜବ୍ କାର୍ଡ ରହିଯିବା , ନ ରହିବା ପରି ଏଣେତେଣେ ସବୁ ନେଉଛି ତ ନେଉ ବିଦେଶୀ କି ଦେଶୀ ଦଲାଲ୍ ହୃଦୟ ତମର କିଏ ନେବ କି ଚୋରେଇ ? କାହିଁକାଇଁ ଭୟପାଅ ଆହେ ପଶୁ ଦଳ । ।	0
ଫୁଲଟିର ମୂଲ ମାଳିକି କରଇ ପାତର ଅନ୍ତର ଯେତେ ଫୁଲ ବଗିଚାରେ ଥାଏ ମା ତୋର କାହିଁ ମନରେ ଅନ୍ତର ତୋ କନ୍ୟା ସନ୍ତାନ ପାଇଁ । । ମାଳିଟିଏ ବୁଝେ ଫୁଲଟିର ମୂଲ ମା ବୁଝି ନପରାଇ କନ୍ୟା କଳିଟିର ବିନାଶ ପାଇଁ କି ସମ୍ମତି ଦିଏ କି ପାଇଁ । । ବଗିଚା ସୁନ୍ଦର ଫୁଲଟିଏ ପାଇଁ ନାରୀ ପାଇଁ ସଂସାର ନାରୀ ବିନା , ଏ ସଂସାର କିପରି ମା ତୁ ମନେ ବିଚାର । । ମା ମାଳିଟିଏ , ସନ୍ତାନ ତା ଫୁଲ ମା ପାଶେ ପରା ସନ୍ତାନ ଅମୁଲ । । ସଂସାର ବଗିଚା , ଇଶ୍ଵର ହିଁ ମାଳୀ ତୋ ବଗିଚାରେ ମୁଁ କନ୍ୟା କଳୀ ତୋ ହାତେ ଜୀବନ , ଆଖିରେ ସପନ ମାରି ମୋତେ ତୁ ହେବୁ ହିନ । ।	0
ମରଣ ନ ଆସୁ ଏପରି କେତେ ତୁଚ୍ଛ ପ୍ରଲୋଭନରେ ଚହଲି ଯାଏ ସମାଜ , ସଂସ୍କାର ଉଜୁଡ଼େ ଜୀବନ ବିଦାରି ଦିଏ , ମାଂସ ହାଡ଼ ରକ୍ତ , ରେତ ସରିଯାଏ ଖେଳିବାର ବୁଲିବାର ଦିନ ପଢ଼ିବାର ବଢ଼ିବାର ଦିନ । ଆରମ୍ଭ ହିଁ ଶେଷ ଦିନ ହୁଏ ସୈତାନି ଇଚ୍ଛାରେ କାହାର ଜୀବନ ସଳଖ ପଥରେ ସଜ୍ଜା ଥାଏ ମୃତ୍ୟୁର ଗୋପନ ଅଭିସାର । ଫୁଲକୁ ଝଡ଼େଇବାକୁ ମହକ ଲୁଟେଇବାକୁ ଚହଲି ଗଲାନି କ ’ ଣ ପାପାଚାରୀ ମନ ! ଜନ୍ମରୁ କ ’ ଣ ଲେଖାଥିଲା ସଭିଁଙ୍କ କପାଳେ ଏତେଗୁଡ଼େ ଦରଫୁଟା କଳି ଝଡ଼ିଯିବେ ଫୁଟିବା ଆଗରୁ । ନର୍ଦ୍ଦମାକୁ ବି ଲୋଡ଼ା ଥିଲା କୁନି କୁନି ହାତ ପାଦ ସରୁ ଓଠ , ସ୍ୱପ୍ନ ଦେଖା ଆଖି ସାମଗ୍ରିକ ସତ୍ତାକୁ ତାଙ୍କର ପଳପଳ ଲୁଟିନେଲା ପରେ ତଥାପି ଭୋକିଲା ଥିଲା ମାଲିକର ଭୋକ ତ ଚାକରର ଶୋଷ । କେମିତି ସେଠି ସ୍ତବ୍ଧ ହେଲେନି ଈଶ୍ୱର ଗଢ଼ା ବୋଲି କାଠ , ଧାତୁ , ପଥରର । କି କି ଶବ୍ଦରେ ପ୍ରକାଶିବ ବାପା ମାଆ ଅନୁଭବ କେଉଁ ରଙ୍ଗେ ରଙ୍ଗାଇବ ତାଙ୍କ ଦୁଃଖର ପାର୍ବଣ । ନା ଏ ଅଭିଯାନ ନା ଅଭିଯୋଗ ଏ କୋଟି ଜନତା ଅନ୍ତର ଦେଉଥାଏ ଶାପ , ଅଭିଶାପ ଏ ମାଟି ନ ଦେଖୁ , ନ ଶୁଣୁ ଏପରି କଷଣ ମରଣ ବି ନ ଆସୁ ଏପରି ଥିବା ଯାଏ ସଂସାରରେ ପ୍ରାଣ !	0
ବାପା ଆଉ ତମେ କାନ୍ଦନା ଆଉ ଭାବି ହେଉନି ବାପାଙ୍କ କାନ୍ଧରେ ବସିବା କଥା । ବାପା ଏବେ ଆକାଶ ହାତ ପାଉନି ମୋର । ଗୋଟାଏ ଧାନ ପାଇଁ ବାପା ଯାଆନ୍ତି ମୂଲମାଗି ଚାଉଳ ମୁଠାଏ ପାଇଁ ଧାନକୁଟେ ବୋଉ ଘର ଘର । ଦେଖୁନ ଧାନକୁଟେଇ ପୁଅ ବୋଲି ଲେଖା ହୋଇଚି ମୋ ଦେହସାରା । ବାପା , ତମେ ନାହଁ  ଯେ ଖାଁ , ଖାଁ ଦିଶୁଚି ଘରବାଡ଼ି ଧାନଗଦାଟି ଦେଖିଲେ ଡାକି ଦେଉଚି ବାପା ବୋଲି । ଭଉଣୀର ରାକ୍ଷୀ ବଦଳରେ ଦେଇଚି ତାକୁ ବଇଁଚି କୋଳି ଦେଇପାରିଲିନି ସମୃଦ୍ଧ ଭବିଷ୍ୟତଟେ ଦେଇଲୋ , କୋଳିତକ ତୋର କଣ୍ଟାଯାକ ମୋର । ଠାକୁରଙ୍କ ଫଟ ତଳେ ଲୁଚି ରହିଥାଏ ଦୁଃଖ ଚାଉଳବଣାରେ ଭୋକ ଛପର ହୋଇ ନଥିବା ଚାଳଘରେ ରସକଂସାରେ ପଡୁଥିବା ବର୍ଷାପାଣି ପରି ଆମରି ଭାଗ୍ୟ । ବାପା , ଆଉ ତମେ କାନ୍ଦନା ଏବେ ମୋର କାନ୍ଦିବା କଥା ।	0
ପରୀକ୍ଷା କେଉଁଟା ପାହାଚ ନୁହେଁ ? ନା କେଉଁଟା ପରୀକ୍ଷାର ସମୟ ନୁହେଁ ? ମହୁ ପିଇବାର ଫିକ୍ ଫିକ୍ ଖୁସି କି ଲିମ୍ୱ ଚାଖିବାର ତିକ୍ତ ଭ୍ରୁକୁଞ୍ଚନ ସ୍ୱାଦ ସମଗ୍ରର ଏକକ ଏକାଂକ୍ଷିକା ପରୀକ୍ଷା , ପରଖି ନେବାର ପରମ ପରିତୃପ୍ତି ! ସ୍ୱଚ୍ଛ ସ୍ୱୀକାରୋକ୍ତି କି ଦୃଢ଼ ସମର୍ପଣର ନିଷ୍କପଟ ନିରୋଳା ଭକ୍ତିରେ ପରୀକ୍ଷା ଛେଦିଦିଏ ତର୍ଜ୍ଜନି ଗୁରୁଙ୍କ ସଫାଝୁଲା ଭର୍ତ୍ତି ହେଇଯାଏ ଦକ୍ଷିଣା ରକ୍ତରେ କଳଙ୍କର ଟିକା ପିନ୍ଧି ରାସ୍ତାରେ ଚାଲୁଥାନ୍ତି ମର୍ଯ୍ୟାଦାବନ୍ତ ଦ୍ରୋଣାଚାର୍ଯ୍ୟ ସଜଉଥାଏ ସନାତନ ଶବ୍ଦର ଶିଷ୍ୟ ସମ୍ୱନ୍ଧ । ସରଳ ସମର୍ପଣରେ ତାତ୍ତ୍ୱିକ ସହିଷ୍ଣୁତାରେ ପରୀକ୍ଷାକୁ ପରଖୁଥାଏ ଦୀପକମାଷ୍ଟ୍ର ପରମାନନ୍ଦ ପରମେଶ୍ୱର ପ୍ରତିକ୍ଷଣରେ କେନ୍ଦ୍ରବିନ୍ଦୁରେ ଘୂରୁଥାଏ ପୃଥିବୀ । ଚକ୍ରପରି ବୁଲୁଥାଏ ପରୀକ୍ଷା ପବନରେ ଝୁଲିଥାଏ ଜୀବନ ପୁନରପି ପରୀ କ୍ଷାଂ ପୁନରପି ଅପ୍ରାପ୍ତିଂ ପରୀକ୍ଷା ପୁନରପି ଜୀବନ ସରିଯାଏ ଅଥଚ ସରେନାହିଁ ପରୀକ୍ଷା ମୁଦ୍ରାର ଦୁଇପାର୍ଶ୍ଵରେ ସବୁବେଳେ ଦିଶୁଥାଏ କେତେବେଳେ ଜୀବନ ତ କେତେବେଳେ ପରୀକ୍ଷା !	0
ଭାଇରସ୍ ଥୋକେ , କଥା କଥାକେ ଗାର ଟାଣନ୍ତି ପାଣିରେ ସର ପକାନ୍ତି ପବନରେ ଗଙ୍ଗ ଶିଉଳୀର ବାସ୍ନା ଖଞ୍ଜନ୍ତି ପଳାସରେ ତୁଳସୀରେ ନିମ ଭରନ୍ତି ନିହାତି ଡାହା ମିଛକୁ ସତ ବୋଲି ସ୍ୱର ଉଠାନ୍ତି ତିନି ତୁଣ୍ଡରେ ଛେଳି କୁକୁର ହେବା ପରି ଖାଣ୍ଟି ସୁନା ମୋହରଟିଏ , ଲଗାଇବାର ପ୍ରୟାସ କରନ୍ତି । ନିରୀହ ମଣିଷଟିଏ ହୋଇଯାଏ ଚୋର କି ଲମ୍ପଟ ନାରୀଟିଏ ହୋଇଯାଏ କୁଳଟା , ଅସତୀ ଅନ୍ୟର ପ୍ରତିଷ୍ଠାରେ କାଳିମାର ଦାଗ ଲଗାନ୍ତି ଘୂଣଖିଅ ପୋକ ଭଳି ପ୍ରଗତିର ମେରୁଦଣ୍ଡ ଦୋହଲାନ୍ତି । ନିଜର ପରିଚୟ ସୃଷ୍ଟି ପାଇଁ ବ୍ୟଗ୍ର ଓ ବିବ୍ରତ ଥିବା ମଣିଷ ପାଖରେ ସମୟ ନଥାଏ ଏସବୁ ଭାବିବା ପାଇଁ ଏମାନଙ୍କୁ ଆଟୋପ କରିବା ପାଇଁ ବଢ଼ିଲା ମଣିଷ ବି ଖାତିର କରେନା ଏସବୁ ବଢ଼ିଯାଏ ଆଗକୁ ଆହୁରି ଆଗକୁ ଏମାନେ ପଡ଼ିଯାନ୍ତି ପଛରେ ଖୁବ୍ ପଛରେ ସମାଜରେ ସଇତାନ୍ ପରି ଲାପ୍‌ଟପ୍‌ରେ  ଭାଇରସ୍ ପରି ପୋଡ଼ି ହୋଇ ଛଟପଟ୍ ହେଉଥାନ୍ତି ସବୁ ମୁହୂର୍ତ୍ତରେ । ।	0
ଟିକେ ନିର୍ଜନତା ତୁମକୁ ଚାହିଁବାକୁ , ତୁମ ହସ ଟିକେ ନିରିଖେଇ ଦେଖିବାକୁ ତୁମ କଥା ମନେ ମନେ ଭାବିବାକୁ ଲୋଡ଼ା ଟିକେ ନିର୍ଜନତା । ସେଇ ଟିକକ ପାଇନାହିଁ ବୋଲି ବୋଧହୁଏ ଚାହିଁ ପାରିନି କିମ୍ୱା ମନ ଖୋଲି କହିପାରିନି ମୋ ମନ କଥା । ମୁଁ ତୁମକୁ ଭାବିବା ଆଗରୁ ଭାବେ ବସି ଅହରହ ଠେଲି ଦେବି ବହୁ ଦୂରକୁ ସବୁକିଛି ବ୍ୟସ୍ତତାକୁ ଭିଡ଼କୁ , ହୋ ’ ହଲ୍ଲାକୁ , ତାରି ଭିତରେ ସାଉଁଟି ନେବି ତୁମର ସ୍ମୃତି କିଛି ନିର୍ଜନରେ ଟିକେ ତୁମ କଥା ଭାବିବାକୁ ।	0
ପାପୀ ପଙ୍କଜା ପାପୀ ଫୁଲ ମୁଁ ପାପ ପଙ୍କରେ ପଦ୍ମ ପତ୍ରର ମୋ ହୃଦୟ କେତେ ଯେ ପ୍ରଶ୍ନ ପଚାରେ କାହିଁକି ମୁଁ ପଙ୍କଜା ? ? ହସିବାକୁ ପ୍ରୟତ୍ନ ବି କରେ ପୁଣି କାଇଁ ଖସିଯାଏ ତଳେ । । । ପ୍ରଭାତର ସେ ସୁନ୍ଦର ସୂର୍ଯ୍ୟ ମୋ ପ୍ରିୟତମ ତୁମେ ତୁମ ପ୍ରଥମ ପ୍ରଭାତ କିରଣ ଯେବେ ପଡେ ମୋଁ  ଅଙ୍ଗରେ ପ୍ରସ୍ଫୁଟିତ ହୋଇପଡ଼େ ମୁଁ ଦେଖି ତୁମ ଔର୍ଯ୍ୟ । । । ପାହାନ୍ତରୁ ଜନ୍ମ ନିଏ ମୁଁ ପଶ୍ଚିମକୁ ଗଲାଯାଏଁ ତୁମେ ପ୍ରତିପ୍ରତି ପାଦେପାଦେ ତୁମ ସହ ରହିବାକୁ ମୁଁ ପ୍ରତିଜ୍ଞାବଦ୍ଧ ପୁଣ୍ୟ ମୋର ନ ହେଲା ଯାହା ହେବି ତୁମ ପୁଣ୍ୟଭୂମି ର ଲଜ୍ଜ୍ୟା ପ୍ରାୟଶ୍ଚିତ କରିବାକୁ ପୁଣି ପୁନଃ ଜନ୍ମ ନେଉ ଥିବି ଏ ପାପୀ ପଙ୍କଜା । । ।	0
ରକ୍ତର ଡୋରୀ ଆଷାଢ଼ ମାସରେ ଲାଗଇ ଯାତରା ନୀଳାଚଳ ଧାମ ପୁରୀରେ , ଲକ୍ଷ ଲକ୍ଷ ଭକ୍ତ ଭାଇ ଭଉଣୀଙ୍କୁ ଦର୍ଶନ କରନ୍ତି ରଥରେ । ଯାତରା କରନ୍ତି ନିଜେ ଜଗନ୍ନାଥ , ଭାଇ ଭଉଣୀର  ସାଥିରେ , ଛାଡ଼ି ଯାଇଛନ୍ତି ଲକ୍ଷ୍ମୀ ମାଆଙ୍କୁ ସେ ଏକା କରି ଶ୍ରୀମନ୍ଦିରରେ । ଭକତଙ୍କ  ଭାବ ପୋଡ଼ପିଠା ଲୋଭ ଭୁଲେ ନାହିଁ କେବେ ସେହିରେ ବରଷକ ଥରେ ବାହାନା କରିସେ ବାହାରଇ ନନ୍ଦି ଘୋଷରେ । ଶିରିମନ୍ଦିରରୁ ବାହାରିକି ରଥ ପହଞ୍ଚେ ଗୁଣ୍ଡିଚା ମନ୍ଦିରେ , ଆନନ୍ଦେ ଭକତ ଟାଣିକି ନିଅନ୍ତି ଲାଗେ ନାହିଁ  ତାଙ୍କୁ ବାଧାରେ । ବଳଭଦ୍ର ସବା ଆଗରେ ଯାଆନ୍ତି ଜଗନ୍ନାଥ ସବା ପଛରେ , ସୁଭଦ୍ରା ଭଉଣୀ ମଝିରେ ଯାଆନ୍ତି ହଜିଯିବେ ବୋଲି ଭିଡ଼ରେ । ମାଉସୀମା ଘରେ ପହଞ୍ଚିବା ପାଇଁ ଲାଗିଥାଏ ଗୋଟେ ଦିନରେ , ଭାଇ ଭଉଣୀଙ୍କୁ ଦେଖିଦେଲା ପରେ ମାଉସୀ ହୁଅଇ ଖୁସିରେ । ନଅ ଦିନ ଯାକ ଏତେ ଖୁସି ହୁଏ ପାଦ ଲାଗେ ନାହିଁ ମାଟିରେ , ବାହୁଡ଼ିବା ଦିନ ପାଖେଇ ଆସିଲେ ମାଉସୀ ଝରାଏ ଲୁହରେ । ବାହୁଡ଼ାର ଲୁହ ଖୁସି ଲୁହ ନୁହେଁ କଇଁ  କଇଁ କାନ୍ଦେ ଦୁଃଖରେ , ଗୋଟିଏ ବରଷ ପୁଣି ଦରକାର ଆସିବା ପାଇଁସେ ସତରେ । ନଅ ଦିନ ଯାକ କେମିତି କଟଇ ଲକ୍ଷ୍ମୀ ମାଆଙ୍କର ମନ୍ଦିର , ସତୀ ନାରୀ ଯିଏ ସେ ଏକା ବୁଝିବ ସ୍ୱାମୀ ବିନା କେତେ ଦୁଃଖରେ । ଫେରିବା ବାଟରେ ଅଭିମାନେ ଆସି ଭାଙ୍ଗିଦିଏ ରଥ ଚକାରେ , କେତେ ବୁଝେଇଲା ପରେ ବୁଝିଥାନ୍ତି ଆମ ଏଇ ଲକ୍ଷ୍ମୀ ମାଆରେ । ଏଆଇ ସବୁ ନାଟ ଦେଖିବା ପାଇଁକା ହୁଅନ୍ତି ଭକତ ରୁଣ୍ଢରେ , ସରଧାବାଲିତ ନଅ ଦିନ ପାଇଁ ହୁଏ ଜନ ସମୁଦରରେ । ଓଡ଼ିଆ ମାଟିରେ ସେ ଏକା ଓଡ଼ିଆ ଭୁଲି ନାହିଁ ପରମ୍ପରାରେ ଭାଇ ଭଉଣୀଙ୍କୁ ଭୁଲି ନାହିଁ କେବେ ପଡି ଯାଇ ପତ୍ନୀ ପ୍ରେମରେ । ପରିବାର ସ୍ନେହ ଶାନ୍ତି ଓ ମମତା ମିଳେ ନାହିଁ କେଉଁ ସ୍ଥାନରେ , ରକତର ଡୋରୀ  ନିଶ୍ଚୟ ଟାଣିବ ଥାଅ ତୁମେ ଯେତେ ଦୂରରେ ।	1
ରାକ୍ଷୀଟିଏ ସମ୍ପର୍କର ଡୋରିଟିଏ ମମତାର ଡୋରିଟିଏ ଭଉଣୀର ଛୋଟ ମୋଟ ଅଳିଟିଏ , ଅତୀତର ସ୍ମୃତିଟିଏ ପିଲା ବେଳ ଗୀତଟିଏ ହାତେ ବନ୍ଧା ଏଇ ମାଳିଟିଏ । ଭରଷାରେ ବସାଟିଏ ଭବିଷ୍ୟର ଆଶାଟିଏ ଆଶୀଷ ମନାସୁଥିବା ଆଖିଟିଏ , ଚିରକାଳ ସାଥୀଟିଏ ଅସରନ୍ତି ପ୍ରୀତିଟିଏ ମୋଁ ସୁନା ଭଉଣୀର ରାକ୍ଷୀଟିଏ ।	1
ନିଷ୍ପ୍ରଭ ନିର୍ବାଣ ! ‘ ମୋ ’ ପାଇଁ ନା ମନ୍ତ୍ର , ନା ପୂଜା , ନା ଆରାଧନା ଲୋଡ଼ା ନା ‘ ମୁଁ ‘ ଯଜ୍ଞ , ଧ୍ୟାନ ବା ଧାରଣାରେ ଯୋଡ଼ା ସାଧନାରେ ସାଧ୍ୟ ନୁହେଁ , ସମାଧିରୁ ଦୂର ଅଚଳ , ଅଟଳ , ମୁଁ ଅଟେ ସଦା ସ୍ଥିର ନାହିଁ  ସୁଖ , ନାହିଁ  ଦୁଃଖ , ନାହିଁ  ରାଗ - ଦ୍ୱେଷ ନାହିଁ  ଲୋଭ , ନାହିଁ ମୋହ , ନାହିଁ କଲ୍ମଷର ଲେଶ ନିଷ୍ପ୍ରଭ ନିର୍ବାଣ ! ନାହିଁ ପାପ - ପୁଣ୍ୟ ଜନ୍ମହୀନ , ମୃତ୍ୟୁହୀନ ମୁଁ ମହାଶୂନ୍ୟ ଆନନ୍ଦ ସ୍ୱରୂପ , ମୁଁ ପୂର୍ଣ୍ଣ , ନିତ୍ୟ - ପ୍ରାପ୍ତ ଜାତି - ଗତି - ଧର୍ମ - ସଙ୍ଗ - ବର୍ଣ୍ଣ - ବିବର୍ଜିତ !	1
ଉଠ ! ଆଖି ଖୋଲ ! ଜ୍ଞାନୀ ଅଜ୍ଞାନ କୁଜନ ସୂଜନ ଦୁଃସ୍ଥ ରାଜନ ଯୋଗୀ ଭୋଗୀ ତୁମେ ଅବା ମୁଁ ପ୍ରଭେଦ ବା କାହିଁ ? ତୁମେ ଆଉ ତୁମେ ହୋଇ ନାହଁ ମୁଁ ଆଉ ମୁଁ ହୋଇ ନାହିଁ ଉଠ ! ଆଖି ଖୋଲ ! ଦେଖ ! ସମତାର ମହାକାଶରେ ଆଜି , ଆତ୍ମରବି ପ୍ରକାଶିତ !	1
ତୁମେ ଗଲା ପରେ ତୁମେ ଗଲା ପରେ ସାଥୀ ଏଇ ସହରଟା ମୋତେ ଭାରି ଫିକା ଫିକା ଲାଗୁଛି । କେମିତି ଜୀଇଁବି ତୁମ ବିନା ସତେ ଦୂରେ ଥାଇ ଦିଅ କହି । ରାତିରେ ଦିନରେ ଏଇ ମୋ ମନରେ ଆଙ୍କୁଛି ତୁମର ଛବି , ଡାକ ଶୁଣି ତୁମେ ଆସିଯିବ କାଳେ ଖୋଜୁଛି ଭାରି ମୁଁ ମନେ । କାହିଁଗଲ , କାହିଁ ଏକା କରି ମୋତେ ସଂସାର ଲାଗୁଛି ତୁଚ୍ଛ , ତଥାପି ଜୀଇଁଛି ଜୀଇଁବାକୁ ଅଛି , ଜୀଇଁବି ତୁମରି ପାଇଁ । ସ୍ନେହ ପରାଶର ଆଶାରେ ଜୀଇଁଛି ତୁମ ବାଟ ଚାହିଁ ଚାହିଁ , ଫେରିଆସ ତୁମେ ଫେରିଆସ ସାଥୀ ତୁମ ହୃଦୟର ମନର ମାନିନୀ ପାଇଁ । ତୁମ ବିନା ଏଠି ରଙ୍ଗୀନ ଦୁନିଆଁ ଫିକା ପଡ଼ି ରହିଅଛି , ତୁମେ ଗଲାପରେ… ଏଇ ସହରଟା …ସତରେ ( ! ) ଭାରି ଫିକା ଫିକା ଲାଗୁଛି ।	0
ଏ ଜୀବନ ଜୀବନଟା ଯଦି ମରୁଭୂମି ହୁଏ , କଦାପି ନ ଡରି ଚାଲିବି ମରୁଝରଣାର ଫୁଆର ଫିଟାଇ , ଶୁଷ୍କମରୁ କୁ ଶସ୍ୟଶ୍ୟାମଳା କରିବି ; ମରୁମରିଚିକା ଝଲସା ଏଡ଼ାଇ ଗନ୍ତବ୍ୟ ପାଠ ଧରିବି ଜୀବନ ଟା ଯଦି ମରୁଭୂମି ହୁଏ , କଦାପି ନ ଡରି ଚାଲିବି । ଜୀବନଟା ଯଦି ବୈତରଣୀ ନଈ , ତଥାପି କାହିଁକି ଡରିବି ? ଆଶା ବୋଇତରେ ଧୈର୍ଯ୍ୟ ଆହୁଲା , ମାରି ମାରି ପାରି କରିବି , ଭରା ନଈ ସୁଅ ଏଡ଼ାଇ ଏଡ଼ାଇ , ଧୀରେ ଧୀରେ ଆଗେ ବଢ଼ିବି ଜୀବନଟା ଯଦି ବୈତରଣୀ ନଈ , ତଥାପି କାହିଁକି ଡରିବି ? ଜୀବନଟା ଯଦି ଶେଫାଳିର ଫୁଲ , ହସି ହସି ଫୁଟି ଉଠିବି ରାତିରେ ଫୁଟି ମୁଁ ରାତିରେ ଝଡିଲେ , ମନଉଣା କାଇଁ କରିବି ? ଦିଘଡ଼ି ଜୀବନେ ବାସନା ବିତରି ଜନମନ ମୋହି  ପାରିବି ; ଜୀବନଟା ଯଦି ଶେଫାଳିର ଫୁଲ , ହସି ହସି ଫୁଟି ଉଠିବି । ଜୀବନଟା ଯଦି ଯୁଧ୍ୟ ହୁଏ , ମୁଁ ଶଙ୍କା କାହିଁକି କରିବି ? ଅର୍ଜୁନ ପରି ଗାଣ୍ଡିବ ତୋଳି , ଶତ୍ରୁ ସହିତ ଲଢ଼ିବି ବୀର ମରେ ଅବା ମାରେ କରି ରଣ , ମନରେ ମନରେ ହେଜିବି ; ଜୀବନଟା ଯଦି ଯୁଧ୍ୟ ହୁଏ , ମୁଁ ଶଙ୍କା କାହିଁକି କରିବି ? ଜୀବନଟା ଯଦି ହିମାଳୟ ହୁଏ ତଥାପି ନିର୍ଭୟେ ଚଢ଼ିବି ଝଡ ଝଞ୍ଜା ସବୁ ସାମ୍ନା କରି ମୁଁ ଆଗକୁ ଆଗକୁ ବଢ଼ିବି ବିଶ୍ୱାସ ମୋର ନିଶ୍ଚୟ ଦିନେ ଚୁଡାରେ  ପତାକା ମାରିବି ; ବିଶ୍ୱାସ ମୋର ନିଶ୍ଚୟ ଦିନେ ଚୁଡାରେ  ପତାକା ମାରିବି ।	1
ଯାତ୍ରୀ ହାରିନାହିଁ ଜୀବନରେ ମରିନାହିଁ ନିରାଶାରେ ସରୁ ନାହିଁ ସ୍ୱପ୍ନ ଆଉ ଦିଶୁନାହିଁ ପଥ ଏମିତି ଚାଲୁ ଚାଲୁ କେତେ ବଣ କେତେ ଗିରି ସବୁ ଟପି ଆଗେ ଯାଏ ଏହାହିଁ ତ ସତ ! କେତେ ଶତୃ କେତେ ବାଧା ସାମନା କରିଛି ଯଦି ପଳାୟନ ପନ୍ଥି ହୋଇ ଯାଇଛନ୍ତି ଫେରି ସତ୍ୟନିଷ୍ଠା ଏକାଗ୍ରତା ପରିଶ୍ରମ ଶ୍ରଦ୍ଧା ମୋର ମୋ ଚାଲିବା ପଥେ ଚାଲିଛନ୍ତି ହାତ ଧରି ! ନାରୀଟିଏ ବୋଲି କେବେ ଦୁର୍ବଳ ହୋଇନି ନିଜେ ଆଉ କାହା ଉପହାସେ ହୋଇଛି ମୁଁ ଟାଣ ଛୁଇଁବାକୁ କହିବାକୁ ସାହସ କରିନି କେହି ସହି ପାରିନି କେ , ଜଣେ ମୋ ନଜର ବାଣ ଯେତିକି ଶ୍ରଦ୍ଧା ଅଛି ମୋ ମନ ପାରାବାରେ  ଭରି ସ୍ନେହଶୀଳ ଜନ ପାଇଁ ଦେଉଛି ଅଜାତି ଯେତେ କ୍ରୋଧ ଯେତେ ଘୃଣା ତୀକ୍ଷଣକଣ୍ଟା ପରିଦିନେ ଈର୍ଷାଳୁ ଜନଙ୍କ ପାଇଁ ଦେଉଛି ସଜାଡ଼ି ! ହାରିଛି ଯାହା ଜୀବନେ ସେ ସବୁତ ଅଳିକ ଜିତିବା ଖୁସିରେ ଆଜି ଆତ୍ମହରା ମୁହିଁ ହାତ ଧରି ଚାଲିବାକୁ ଆସୁ ବା ନ ଆସୁ କିଏ ଶକ୍ତି ହୀନ ନୁହେଁ ମୁଁ ଯାଉ ଥିବି କହି ! ତିକ୍ତ ଅନୁଭୂତି ନେଇ ଜୀବନର ଚଲାପଥେ ଧିରେଧିରେ ବାହେ ମୋର ସଂସାରର ନାବ କେତେପାପ କେତେପୂଣ୍ୟ କେତେ ଭଲ କେତେମନ୍ଦ ସେ ସବୁର ସାକ୍ଷୀ ମୋର ପ୍ରଭୁ ପଦ୍ମନାଭ !	1
ଅଭିନେତ୍ରୀ ଅଭିନେତ୍ରୀ ଯେବେ ବାନ୍ଧି ହୋଇଯାଏ ନିଜର ଅଭିନୟ ଶୈଳୀରେ ତେବେ ତା ’ ର ଚିତ୍କାର କରେ ତାକୁ ଦୟନୀୟ ପୁରୁଷଙ୍କଠୁଁ ଅଧିକା ହସେ ସେ ଯାହା ତାକୁ କରିଦିଏ ପୁରୁଷଠୁ ଅଧିକ କୃତ୍ରିମ ଏହା ଏ ସମାଜରେ ନାରୀର ବିଡ଼ମ୍ୱନା ପ୍ରତ୍ୟେକ ଥର ତାକୁ ମରିବାକୁ ହୁଏ ଭଗ୍ନାଂଶ ସବୁ ସାଇତି ଦିଏ ସେ ନିଜ ଭିତରର ଭଙ୍ଗା ଅଂଶର ବଦଳରେ ନୂଆ ଗଢୁଥାଏ କିନ୍ତୁ ଦେଖ ତ ତା ’ ମୁହଁରେ କେମିତି ଛାଇଯାଇଛି କ୍ଳାନ୍ତି ପୁରୁଷଙ୍କ ପ୍ରିୟ ଶୈଳୀ ତାକୁ କହୁଥାଏ କେବେ କାନ୍ଦିବାକୁ ତ କେବେ ହସିବାକୁ ଏ ଦୁଇ କଥାରୁ କିଛି ଅଧିକା କହିପାରେ ନାରୀର ମୁହଁ କିନ୍ତୁ ତା ’ ର ଏପରି ସ୍ୱାଧୀନତା କ ’ ଣ ପୁରୁଷ କେବେ ସହିପାରିବ । ପୁରୁଷ ତାକୁ ହସାଉଥାଏ ତାକୁ ବ୍ୟତିବ୍ୟସ୍ତ କରାଉଥାଏ ସେ ତାକୁ ନିଜ ଶସ୍ତା ରଙ୍ଗମଞ୍ଚ ଉପରେ ଖେଳାଉ ଥାଏ ନାରୀର ମୁହଁ ଉଦାସ ତଥାପି ସେ କରୁଥାଏ ଅଟ୍ଟହାସ୍ୟ ତା ’ ଭିତରର ଏ ଗର୍ଜନ ପାଲଟିଯାଏ ଭୟଙ୍କର ଚିତ୍କାରରେ ସେ କେବେ କେବେ ଦେଇପାରିଥାନ୍ତା ତା ’ ସଂଗ୍ରହରୁ ଗୁପ୍ତଦାନ କିନ୍ତୁ ହାୟ , ଖୋଲା ବଜାରରେ ହୋଇଯାଏ ନିଜେ ଏକ ଭିକ୍ଷା !	0
କି କଥା କହିବି ଯେ କି ଚିତ୍ର ଆଙ୍କିବି ଯେ , ପୃଥ୍ୱୀ ଓ ଆକାଶର ରୂପ ପୂର୍ବରୁ ଅଙ୍କିତ । । କି ଗୀତ ଗାଇବି ଯେ , ପକ୍ଷୀର କାକଳିରେ ଝରି ପଡୁଛି ଅସରା ସଂଗୀତ । । କେଉଁ ଆଡ଼େ ବହିଯିବି ଯେ , ଯେଉଁ ଆଡ଼େ ଆଖି ପହଁରାଏ ନଦୀ , ଝରଣା ଓ ସମୁଦ୍ରର ଉତ୍ତାଳ ତରଙ୍ଗ । । କି କଥା କହିବି ଯେ , ସବୁ କଥା ତ ସାରି ଦେଇଛନ୍ତି ପୂର୍ବଜ ମୁଁ ଅବଲୋକରା - ହୁଁ ମାରିବା ସାର । । କବିତା ଲେଖିବା କଥା କହୁଥିଲ ପରା , ଏବେ ଆଉ ସେକଥା କୁହନାହିଁ ସୁଜନେ କମ୍ପ୍ୟୁଟର ଆଜିକାଲି କବିତା ଲେଖୁଛି । ।	0
ସଂଗ୍ରାମ - ଜୀବନ ନା ମୃତ୍ୟୁର କେମିତି ବଞ୍ଚିଛି ମୁଁ ଏ ଜଡ଼ ପୃଥିବୀରେ ନିଜେ ବି ଜାଣେନି ଲୁହ ପିଇ , ଲହୁ ଦେଇ କେମିତି ଜାଗିଛି ନିଜେ ଯାହା ଏ ଯାଏ ବୁଝିନି । ଅଜବ ପାଲଟିଯାଏ ଏ ସଂସାରଟା ମୋ ଲାଗି ମୁହୂର୍ତ୍ତ ମଧ୍ୟରେ ଏକଡ଼ ସେକଡ଼ ହୋଇ ଝଞ୍ଜାର ବତାସୀଟା ମାଡ଼ିଦିଏ ମୋତେ ଅନ୍ଧାରରେ । ବିଚ୍ଛିନ୍ନ ହୋଇଯାଏ ଆଶା ମୋ ଠାରୁ ମୋତେ କାହିଁ ପାଇଁ ବାଟବଣା କରେ ସଂଗ୍ରାମର ବିରାଟ ଯୁଦ୍ଧରେ ମୁଁ ନିରସ୍ତ୍ର ହୋଇ କାହିଁକି ଯେ ଏ ସମର କରେ । ଅତୀତର ମଉଳଆ କଳୀଟି ପୁଣି କେବେ କେବେ ଝଟକିବାର ପ୍ରତିଶ୍ରୁତି  ଦେଇ ମୋତେ ଯାହା ମନକୁ ଭୁଲାଏ ଦିନରାତି ବର୍ତ୍ତମାନ ସହ ଯୁଝି ଲଢ଼ିବାର ପ୍ରୟାସକୁ ମୁଁ ଜାରି ରଖିଥାଏ । ଜାଣେନି ମୁଁ ସଂଗ୍ରାମର ଜୀଇଁବାର ଅବା ମରିବାର ସବୁ କିଛି ମୋ ପାଇଁ ପ୍ରଶ୍ନବାଚୀ ଆଜି ସମୟ ମୋ ପାଇଁ ସଦା ନିରୁତ୍ତର । ଏ ଜୀବନ , ମୋ ପାଇଁ ଯେ ଏକ ଧୂଆଁଧାରର ସ୍ୱରୂପ ଧୂଆଁ ମଧ୍ୟେ ହଜି ମୁଁ ଶ୍ୱାସରୁଦ୍ଧ ଆଜି ଦେଖିନି ମୁଁ ଏ ଯାଏ ନିଜର ରୂପ ।	1
ବର୍ଷା ଆସିଲେ ଫିଟିପଡ଼େ କେରି କେରି କା କୃଷ୍ଣ କବରୀ ଟୁପ୍‌ଟାପ୍ ଶବ୍ଦ କଢ଼ି ଫୁଲ ଆଉ ପକ୍ଷୀଙ୍କ କାକଳି ଶ୍ରାବଣୀର ଅଶ୍ରୁବାହେ ଜଗତ ନଉକା ମାନସୀ ଗୋ ତମ ପାଇଁ ଆଙ୍କେ ମୁଁ ଯେ ଏକା ଏକା ନିରବ ପ୍ରତୀକ୍ଷା !	0
ହରେ କୃଷ୍ଣ ହରେ ହରେ ଦୁଃଖୀ ଦୁଃଖ ହାରୀ ଗିରିଧାରୀ ମୁରାରୀ ଗୋପ ରକ୍ଷା କଲ ଗିରିଗୋବର୍ଦ୍ଧନ ଧରି , ଇନ୍ଦ୍ର କୋପରୁ ରଖିଲ ଗୋପ ନଗରୀକୁ ଗର୍ବ ଗଞ୍ଜିଲ ତାହା ତ୍ୱରିତ ବଜ୍ରକୁ , ବ୍ରଜବାସୀଙ୍କୁ ରଖିଲ ଆରତ ନାଶନ ମୋତେ ତ୍ରିତାପ ସଙ୍କଟୁ କର ପରିତ୍ରାଣ , କାଳୀୟ ନାଗର ଦର୍ପ କରିଛ ଦଳନ କାଳିନ୍ଦୀ ହ୍ରଦର ତଟେ ଆହେ ନାରାୟଣ , ମୋହନ ବଂଶୀର ସୁର ତୋଳି ଗୋପୀଙ୍କୁ ମୋହିଲ ସ୍ନେହ ପ୍ରେମ ଭକ୍ତି ପରା ଅନ୍ତରେ ଭରିଲ , ନାମ - ଭକ୍ତି ସୁଧାରସ ପାନ କରି ଜନ ଶ୍ରୀଚୈତନ୍ୟ ଆଗମନେ ହୋଇଲେକ ଧନ୍ୟ , ଦ୍ୱାପରରେ ପ୍ରଭୁ ନାରାୟଣ ରୂପ ଧରି ପାପୀଙ୍କୁ ବିନାଶ କଲ ଗୋଲକ ବିହାରୀ , ରାଧିକା ତୁମର ପ୍ରାଣ ତୁମେ ତାଙ୍କ ପ୍ରାଣ ରକ୍ଷା କର ପ୍ରଭୁ ତୁମେ ଆହେ ଆର୍ତ୍ତତ୍ରାଣ , ଧର୍ମ ଧ୍ୱଜା ଧରି କୁରୁକ୍ଷେତ୍ରେ ଯୁଦ୍ଧ କଲ ପାଣ୍ଡବଙ୍କ ପକ୍ଷେ ଲଢ଼ି କୌରବ ନାଶିଲ , କୁରୁକ୍ଷେତ୍ରେ ଗୀତା ଜ୍ଞାନ ଅର୍ଜୁନ କର୍ଣ୍ଣରେ ଧର୍ମଯୁଦ୍ଧେ ଆଗୁଆର ଅର୍ଥେ ହେଲ ଧୀରେ , ଦ୍ରୋପଦୀର ମାନ ରକ୍ଷା କରିଛ ଦ୍ୱାପରେ ଆହେ ପ୍ରଭୁ ନବଘନ ରଖ ମୋତେ ବାରେ . . . ।	1
ଭଲ ଝିଅ ଏଠି ସେଠି ବାଟ ଅବାଟରେ ଝରି ପଡ଼ିଥିବା ପତରଟେ ପରି ଭଲ ଝିଅ । ଫଗୁଣର ସକାଳିଆ ଖରା ପରି ତା ହସ ମାପିଚୁପି ନିମିଷକ ପାଇଁ ଆସେ ଯୁଗର ଖୋରାକ ଦେଇ ମହକେଇ ମନ ଓ ଅନ୍ତର । ଚିରସ୍ରୋତା ଅନ୍ତସଲୀଳା ପରି ତା କାନ୍ଦ ଚାହିଁବା ଜନକୁ ଭିଯାଏ । ସିଏ ନାଚି ଜାଣେ ନାହିଁ ଅଣ୍ଟା ଦୋହଲେଇ ପଥିକଙ୍କୁ ପଛକୁ ଟାଣେନି ସଯତ୍ନରେ ଶାଢ଼ୀ ପିନ୍ଧେ ସଫେଦ ରଙ୍ଗର ନୀଳ ଜରିଦିଆ ତାକୁ କେହି ଅନାଏନି ମୁଚୁକି ହସେନି ମାପେନି କେହି ତାର ଛାତିର ଉଚ୍ଚତା ମଶାଣି ପଠାରେ ଶହ ଶହ ଶ୍ଵାନ ଆଉ ଶାଗୁଣାଙ୍କ ଅବହେଳିତ ସିଏ ଗୋଟେ ତୁଳସୀ ଗଛଟେ ଭଲ ଝିଅ । ସରୁଧାରେ ଅଳତା ବୋଳା ତା ପାଦ ଦିଟା ପାଇଁ ଫୁଲଟିଏ ଆଙ୍କିବାକୁ ଇଚ୍ଛା ହୁଏ ଘର ଦୁଆରରେ ।	1
ନିଜ ପାଇଁ କବିତା ଗଛଟେ ଲଗେଇବା ଭାରି ଇଚ୍ଛା ମୋର ପରିବେଶ ପାଇଁ ମୁଁ ତ ରହୁଛି ଆପାର୍ଟମେଣ୍ଟରେ ମାଟି କାହିଁ ! ସୂର୍ଯ୍ୟାସ୍ତ ଦେଖିବା ଭାରି ଇଚ୍ଛା ମୋର ମନ ଖୁସି ପାଇଁ ମୁଁ ତ ନିଜକୁ ବନ୍ଧା ପକେଇଛି ସମୟ କାହିଁ ?	0
ସୃଷ୍ଟି ମୁଁ ବିଧାତାର ବିଚିତ୍ର ତୁମ୍ଭର ସୃଷ୍ଟି ଧନ୍ୟ ହେ ଈଶ୍ୱର , ସର୍ବ ଜୀବଙ୍କ ମଧ୍ୟରେ ଶ୍ରେଷ୍ଠ ଅଟେ ନର । ବୃକ୍ଷ ପାଇଁ ମୃତ୍ତିକା ହେ , ପୁଣି ଶୁଭ୍ର ନୀର , ସର୍ବ ଧରା ବାସୀ ଅର୍ଥେ ସେ ନୀଳ ଅମ୍ୱର । ହିଂସ୍ର ପାଇଁ କ୍ଷୁଦ୍ର ପଶୁ , ପକ୍ଷୀ ପାଇଁ ଦାନା , କ୍ଷୁଦ୍ର ପଶୁ ପାଇଁ ତୃଣ , ସୃଷ୍ଟି ତୁମ ସିନା । ବିହଙ୍ଗଙ୍କ ବିଚରଣ ଶୂନ୍ୟ ସେ ଅମ୍ୱରେ ନର ବିହରନ୍ତି ପ୍ରଭୁ ତିନି ପଥ ପରେ । ଜଳ , ସ୍ଥଳ , ଆକାଶ ଯେ ନର କରି ଜୟ , ନିର୍ଭୟେ ବିଚରେ ପ୍ରଭୁ ମନ ନିସଂଶୟ । ପଶୁଙ୍କ ବିହାର ଅର୍ଥେ ସେ ବନ ପର୍ବତ , ବିହରନ୍ତି ପ୍ରଭୁ ସେଥେ ହୋଇ ମନତୃପ୍ତ । କେଉଁ ଅର୍ଥେ ସୃଷ୍ଟି ମୋର କୁହ ଭାବଗ୍ରାହୀ , ନା ’ ପୁରୁଷ ନା ’ ମୁଁ ନାରୀ କିନ୍ନର ଅଟଇ । ଜହ୍ନି ଓଷାରୁ ସାବିତ୍ରୀ କେତେ ଯେ ପରବ , ନାରୀଏ ପାଳନ୍ତି ଦେଇ ହୁଳହୁଳି ରବ । ସମ୍ମାନ ଲଭେ ପୁରୁଷ ଜନ ସମାଜରେ , ଅରଜେ ସୁନାମ ସେ ଯେ ନାନା ସୁକର୍ମରେ । କେହି ବିଜ୍ଞ ଜନ ବୋଧେ ସେ ଯୁଗରେ ଥିଲେ , ଅର୍ଦ୍ଧନାରୀଶ୍ୱର ଚିତ୍ର ମୋ ’ ଅର୍ଥେ ରଚିଲେ । ଅର୍ଦ୍ଧନାରୀଶ୍ୱର ଯେବେ ଚିତ୍ରପଟ୍ଟେ ଦେଖେ , ପ୍ରଫୁଲ୍ଲ ମନରେ ପ୍ରଭୁ ଚିତ୍ରକୁ ପରଖେ । ନିର୍ଦ୍ଧାରିତ ଉତ୍ସବରେ ସ୍ମରନ୍ତି ଜଗତ , ସନ୍ତାନର ଜନ୍ମୋତ୍ସବେ କରନ୍ତି ସ୍ୱାଗତ । ନବ ଦଂପତି ଯେ ମୋ ’ ଠୁଁ ଘେନଇ ଆଶିଷ , ଏହା ଦେଖି ମନ ମୋର ଅତି ଯେ ସନ୍ତୋଷ । ସସମ୍ମାନେ ବଞ୍ଚିବାକୁ ବଳିଥାଏ ମନ , ବଞ୍ଚିବି ମୁଁ ସମାଜରେ ରଖି ମୋ ’ ସମ୍ମାନ । ଆଶା ଅଛି ଅଫୁରନ୍ତ ଲଙ୍ଘିବି ସାଗର , ସାର୍ଥକ ହେଉ ଜୀବନ , ଏ ଜନମେ ମୋର । ଜନ ସେବା , ଦେଶ ସେବା , ଶିକ୍ଷକତା ପୁଣି , ଅସାଧ୍ୟକୁ ସାଧ୍ୟ କରି ପାରିବି ମୁଁ ଜିଣି । ଅନେକ କ୍ଷେତ୍ରରେ ଅଛି ଆମରି ସୁନାମ , ସୁଲଭ ହୁଏ ମୋ ’ ଦେଇ କେତେ ଯେ ଦୁସ୍କର୍ମ । ସର୍ବ ଜୀବ ମଧ୍ୟେ ଶ୍ରେଷ୍ଠ , ଯେଉଁ ଜୀବ ସାର , ମନୁଷ୍ୟ ମୋ ’ ଜନ୍ମଦାତା ସେଇ ଜାତି ମୋର ।	1
ଜୀବନ ନାଟକ କୁଆଁ କୁଆଁ ରବ ଅନାଦ କୋଳାହଳ ମିଷ୍ଠାନ୍ନ ବଣ୍ଟନ ଦୋରଟି ସ୍ୱରରେ ମାଁ ଡାକ , ଗୁରୁଣ୍ଡି ଗୁରୁଣ୍ଡି ଘର ସାରା ବାଳୁତ ଦୁଷ୍ଟାମି , ତା ’ ପରେ , ବାପା ହାତ ଧରି ଚାଟଶାଳୀ ସ୍କୁଲ୍ ଘରେ ପାଠ କଲେଜ୍ ଜୀବନ ମିଛି ମିଛିକା ପ୍ରେମ . . . । ତାରୁଣ୍ୟର ଉଦ୍ଦାମତା ଚାକିରୀ ଜୀବନ , ବାହାଘର ଜୀବନ ସାଥିର ମିଠା କଥା ଜୀବନର ଉଠ ପଡ଼ା , ନୂଆ ଗାଡ଼ି , ନୂଆ ଘର ପୁଅ ଝିଅଙ୍କ ଅଲି ଅଲି ଘର ସଂସାର ସବୁ ଝମେଲା , ଯାଏ ସବୁ ବେଗେ ସରି ଆସେ ସେଇ ଅବସର । ସବୁକିଛି ନିରବ ନିସଙ୍ଗତା ଆଉ ଏକାକିତା ପୁଅ ଝିଅ ସବୁ ଦୂର ଦୂର ସମୟ ବସଇ ମାଡ଼ି ମାଡ଼ି ଶରୀରରେ ନାହିଁ ଆଉ ବଳ କିଏ କେବେ ଆସେ ନିଜ ଲୋକ ପଚାରେ ସତରେ ଭଲ ଅଛ ? ଶେଷରେ ଆସେ ସେ ନିରବତା ରାମ ନାମ ସତ୍ୟ ରବ , କହୁଥିବେ ଆହା ଭଲ ଲୋକ କେଇଦିନ ପରେ ସବୁ ଗଲା ଯବନିକା ତ ପଡ଼ିଗଲା ।	1
ସ୍ମୃତି କେମିତି ଭୁଲିବି ସେହି ପିଲାଦିନ ସବୁ ଆଜିବି ପଡୁଛି ମନେ ସ୍କୁଲ୍ ବେଳର ସେ ମିଠା ମିଠା କଥା ଦେଖୁଛି ରାତି ସପନେ । ପାଠ ପଢା ସିନା ସରିତ ଯାଇଛି ତୁଟିନି ଆମ ବନ୍ଧନ ସେମିତି ସମ୍ପର୍କ ଅତୁଟ ରହିଛି ମିଶୁଛି ଆମରି ମନ । ବେଳେ ବେଳେ ଯେବେ ମନେ ପଡିଯାଏ ସ୍କୁଲ୍ ବେଳର ସେକଥା ନିରୋଳାରେ ମନ ପୁଣି ଖୋଜୁଥାଏ ପିଲା ଦିନର ସେଗାଥା । ସେ ବଉଳ ଗଛ ସେ ପୋଖରୀ ମାଛ ଡୁଡୁ ବାଗୁଡିର ଖେଳ ଭାବିଲେ ସେକଥା ଆନନ୍ଦେ ନାଚଇ ସେହି ସାଙ୍ଗସାଥୀ ମେଳ । କଣ୍ଟା ସିଜୁ ବାଡ ହୋମୱାର୍କ ମାଡ ହିନ୍ଦି ପଢିବାର ଡର ସତ୍ୟମ୍ ଶିବମ୍ ସୁନ୍ଦରମ୍ ବ୍ୟାଗେ ବସ୍ତାନି ଥାଏ ପ୍ରଚୁର । ଗୁରୁଙ୍କ ଆଶିଷ କ୍ଲାସ୍ ରୁମ୍ ଶୋଷ ଖେଳ ଛୁଟିର ସେ ମଜା ସେହି ସବୁ ସିନା ସ୍ମୃତି ପାଲଟିଛି ଉଡୁଛି ବିଜୟ ଧ୍ୱଜା । ବାହା ସାହା ହୋଇ ସଂସାର କରିଲେ କରିଲେ ବଡ ଚାକିରୀ ହେଲେବି ବନ୍ଧୁତା ରହିଛି ସେମିତି ପାରୁନିତ ଭୁଲି ପାରି । ଆମ ସ୍କୁଲରେ  ସେ ମୁଖଶାଳାଟିକୁ ଦେଖିଲେ ଲାଗୁଛି ଖୁସି ସେହି ବାଟ ଦେଇ ଯାଉଥିଲେ ମୁହିଁ ଯାଇଥାଏ ଟିକେ ବସି । ସବୁ ସ୍ମୃତି ଆଜି ରହିଛି ହୃଦୟେ ପାରୁନାହିଁ ଜମା ଭୁଲି ମନେ ପଡିଗଲେ ଲାଗୁଛି ଘଟିଛି ସବୁ କିଛି ଗତ କାଲି ।	1
ବର୍ଷା ଛାଡି ଗଲା ପରେ ଯେତେ ବେଳେ ମେଘ ଛାଡିଯାଏ ବର୍ଷାର ଛମା ଛମ ସୁର ଥମିଯାଏ କ୍ଳାନ୍ତ ନାୟିକାର ନୂପୁର ର ଛନ୍ଦ ପରି । ମଧୁ ଜଲସା ରେ ତାନପୁରାର ତାର ଛିଣ୍ଡି ଯାଏ ଆଉ ମେଘ ଡମ୍ବରୁ ଦୁମୁକାଇ ଦିଏ ନାହିଁ ଛାତି । । ଭିଜା ଭିଜା ଏ ଶ୍ରାବଣ ର ସଂଧ୍ୟା ଗଛର ପତ୍ରରୁ ଟପ୍ ଟାପ୍ ବର୍ଷାର ପାଣି ନିଗିଡି ପଡୁଛି , ସତେ ଆବା ବୈଶାଖ ଦିପହର ଧାର ଧାର ସ୍ଵେଦ , ବିନ୍ଦୁ ବିନ୍ଦୁ  ହୋଇ । ପାହାଡି ଝରଣା ଆଜି କଳ କଳ ନାଦ କରି ଶ୍ରାବଣର ପାଣି ସାଥେ ମୋ ଅଗଣାରେ ବୋହୁଛି । । ସେତିକି ବେଳେ ଦମକାଏ ହେମାଳ ପବନ ଏ ମନକୁ ଚହଲାଇ ଦିଏ ଛାତି ତଳେ କମ୍ପନ ଜଗାଏ କାହାର ଉଷୁମ ପରଶ ପାଇଁ ବାହୁନି ଉଠଇ ଏଇ ମୋର ମନ , କାହିଁକି କେଜାଣି ତମ କଥା ବେଶି ମନେ ପଡେ । । ମନେ ଭାବେ ତୁମେ ଥାଆନ୍ତ କି ପାଖେ ପାଖେ ମୋର ଆଉଜାଇ ନିଅନ୍ତ ଟିକିଏ । ଆଉ ତମ ଉଷୁମ ପଣତେ ପୋଛି ନିଅନ୍ତ ଏ ହୃଦେୟ ଲାଗିଥିବା ବିନ୍ଦୁ ବିନ୍ଦୁ ବରଷାର ଜଳ । ।	1
ରେସ୍ ର ଘୋଡା ମୋତେ ବଡ ମଣିଷ ହେବାକୁ ଅଛି ଜଣା ନାହିଁ କେତେ ବଡ , ମୋତେ ଆଗକୁ ବଢିବାକୁ ଅଛି ମୁଁ ଜାଣେନା ଏ ଯାତ୍ରା କେତେ ଦୂର । ମୋତେ ଶୀର୍ଷରେ ପହଂଚିବାକୁ ଅଛି , ହେଲେ ଶୀର୍ଷ ଏଠି କେବେ କାହାକୁ ନଜର ଆସେନାହିଁ । । ବିନା ଲଗାମର ଘୋଡାଟିଏ ପରି ସଇସର କଥା ମାନେ ନାହିଁ । ଲୋଭ , ଅହଂକାର , ବଡ ହେବାର ଅଦମ୍ୟ ଲାଳସା ର କୋରଡା , ଆତ୍ମାକୁ ମୋର ନିର୍ଲଜ୍ଜ କରିଛି । ଅସୀମର ପଛରେ ଆଖି ବୁଜି ଧାଇଁଛି ମୁଁ , ସତେ ଅବା ମୃଗତୃଷ୍ଣା ପଛେ , ବୁନ୍ଦାଏ ନୁହଁ , ଅସରନ୍ତି ପାଣି ର ଆଶାରେ । । ମୁଁ ତ ଧାଇଁଛି ରାତି ଦିନ ସକାଳ ଓ ସଂଜ , ମୁଁ ଧାଇଁଛି ଭୋକ ଶୋଷ ଭୁଲି । ମାଆ , ବାପା , ପତ୍ନୀ , ପୁତ୍ର ବନ୍ଧୁ , ପ୍ରିୟଜନ କେବେଠୁ କେତେ ପଛେ ରହି ଗଲେ ତଥାପି ମୁଁ ଅଣନିଶ୍ଵାସ ଧାଇଁଛି ହେଲେ ପଦ୍ମ ଘୁଞ୍ଚି ଘୁଞ୍ଚି ଯାଉଛି । ପଛକୁ ଫେରି ଚାହିଁବାକୁ ସମୟ ନାହିଁ , ଶୀର୍ଷ ତ ତଥାପି ବହୁତ ଦୂର , ଦିନ ସରି ଆସିଲାଣି ପଥ ଦିଶୁନାହିଁ , ଆଗକୁ ଚାହିଁଲି , ଆନନ୍ଦରେ ଅଟ୍ଟହାସ କଲି । ମୁଁ ବିଜେତା ମୋ ଆଗେ , କେହି ଜଣେ ନାହିଁ । ପଛକୁ ଚାହିଁଲି , ଦୂର ଦିଗ୍‌ବଳୟ ପର୍ଯ୍ୟନ୍ତ , କେହି ଜଣେ ବି ଦୃଷ୍ଟିକୁ ଆସୁ ନାହାନ୍ତି । ମୁଁ ହିଁ ଶ୍ରେଷ୍ଠ , ମୁଁ ଉତ୍କୃଷ୍ଠ ମୁଁ ବିଜେତା ମୋଠାରୁ ବଡ ଦୁନିଆରେ କେହି ନାହିଁ । ଆରେ ମୋର ବିଜୟରେ ତାଳି ବଜାଅ , ଶଙ୍ଖ ଫୁଙ୍କ , ହୁଳ ହୁଳି ଦିଅ , ମୋ ସଫଳତା ପାଇଁ ମୋତେ ମାଳା ପିନ୍ଧାଅ । ଏପଟେ ଦେଖିଲି , ସେପଟେ ଦେଖିଲି , ବାମ କୁ ଚାହିଁଲି , ଡାହାଣେ ଚାହିଁଲି , ମୋ ଚାରିପଟେ ଲୋକଙ୍କର ଭିଡ ଖୋଜୁଥିଲି । ହେଲେ ଏଠି କେହି ବି ତ ନାହିଁ ! ବଡ ହେବାର ନିଶାରେ ମୁଁ ଅନ୍ଧ ମୁହାଁ ଧାଉଁଥିଲି । ଜନ ଜନପଦ , ପ୍ରିୟ ପରିଜନ ସବୁକିଛି କେତେ ପଛରେ ରହିଗଲେ । ମୋ ସଫଳତାର ଉତ୍ସବ ମନେଇବାକୁ ଏଠି କେବଳ ମୁଁ , ହଁ କେବଳ ମୁଁ , ମୋ ଛଡା ଆଉ କେହି ନାହିଁ । ମୁଁ ହସିବି ନା କାନ୍ଦିବି , ବାହା ଟେକି ଚିତ୍କାର କରିବି , ନା ଅରଣ୍ୟ ରୋଦନ , ମୁଁ ଭାବି ପାରୁନାହିଁ । । ଏତେ ବୈଭବ ଏକାଠି କରିଲି । ମୁଁ ସବୁ କିଛି ପାଇ ଗଲି ? ନା ’ ସବୁକିଛି ହରାଇ ବସିଲି ? ତଥାପି ଗୋଟିଏ ପ୍ରଶ୍ନ ଏବେ ବି ମନରେ ଛୁଇଁଲେ ସୁନା ମୋ ପାଇଁ ବରଦାନ ହେଲା ନା ବରଦାନର ମୁଖଟାରେ ଅଭିଶାପ ଥିଲା ? ? ?	0
ପ୍ରେମିକା ଜ୍ୟୋତ୍ସ୍ନା ବିଧୁରିତ ମଧୁର ରଜନୀ ରଜନୀଗନ୍ଧାର ଗନ୍ଧେ ମୁଁ କାମିନୀ ହୁତୁ ହୁତୁ ଜଳେ ପ୍ରେମର ପ୍ରକୋପେ , ପ୍ରେମ ବର୍ଷା ଧାରେ ମୁଁ ସେ ସୌଦାମିନି ! ! ରଙ୍ଗଣୀ ଫୁଲର ରଙ୍ଗ ଦେଲା ବୋଳି ପ୍ରେମ ରଙ୍ଗେ ମତେ ଖେଳାଇଲା ହୋଲି ପ୍ରେମରେ ମହକେ ଜୀବନ ଯୌବନ , ସୂର୍ଯ୍ୟ ଚନ୍ଦ୍ର ତାରା ଦେଲେ ପ୍ରେମ ଢାଳି ! ! ଷୋହଳ ଶୃଙ୍ଗାରେ ସାଜିଲି ଷୋଡ଼ଷୀ ରଙ୍ଗର ଫଗୁଣେ ତୁମ ଅଭିଳାଷୀ ଅଙ୍ଗେ ପ୍ରତି ଅଙ୍ଗେ ବୋଳି  ଦେଲା ପ୍ରେମ , ପ୍ରେମ ପରିଭାଷେ ମୁଁ ତୁମ ମାନସୀ ! ! ତପସ୍ୱୀ ଗୋ ତୁମ ପୂଜାରୀଣୀ ପରି ସ୍ନେହ ପ୍ରେମ ସୁଖ ତୁମ ପାଦେ ଢାଳି ଶୟନେ ସ୍ୱପନେ ତୁମରି ପ୍ରଣୟ , ହୋଇବି ତୁମର ସର୍ବସ୍ୱ ମୁଁ ହାରି ! ! ପ୍ରେମିକ ତୁମର ପ୍ରେମିକା ମୋ ମନ ପ୍ରେମରୁ ହିଁ ବିଶ୍ୱ , ପ୍ରେମରୁ ଜୀବନ ସ୍ୱର୍ଗ ସୁଖ ସିନା ପ୍ରେମରୁ ହିଁ ପ୍ରାପ୍ତି , ପ୍ରେମ ନିରାକାର ପ୍ରେମ ଚିରନ୍ତନ ! !	1
ପ୍ରିୟତମା ବର୍ଷା ଆନମନା ହୋଇ ଚିପୁଡ଼ି ଦିଏ ପୁରାଟା ନିଜକୁ ସକାଳ କିମ୍ୱା ସଞ୍ଜରେ । ଖୋଲିଦିଏ ଦେହର ଆବରଣ ଛୁଇଁ ଛୁଇଁ ତନୁମନ ଭିଜା ମାଟିର ଗନ୍ଧରେ । ବଳକା ବିନ୍ଦୁ ବିନ୍ଦୁ ପାଣି ଝରୁଥାଏ ଡାଳପତ୍ର ଦେହରୁ ସ୍ତମିତ ହୋଇଯାଏ ଦହନ ସ୍ୱସ୍ତିର ପ୍ରଲେପରେ । ଲାଜରେ ମୁହଁ ଢାଙ୍କୁଥାଏ ଦିଗନ୍ତ ସେପାରେ ଭରି ଭରିଯାଏ ଆକାଶ ଯେବେ ନୀଳ ରଙ୍ଗରେ ।	1
ମା କ୍ଷୀର ଅମୃତ ସମାନ ମା କ୍ଷୀର ଅମୃତ ସମାନ ବିଶ୍ୱ ପିତାଙ୍କର ଅମୂଲ୍ୟ ଦାନ ମା ’ ବିନା କିଛି ରାହା ନାହିଁ ମା ’ କ୍ଷୀର ଖାଇ ଆମ ଜୀବନ । ମା ’ କ୍ଷୀର ପାଇଁ କେତେ କାହାଣୀ ଶିଶୁ କ୍ଷୀର ଖାଇ କେବେ କାନ୍ଦେନି ମା ’ ଟିକେ କରିଲେ ଯତନ କ୍ଷୀର ଖାଇ ଶିଶୁ ହେବ ମହାନ । ମା କ୍ଷୀରରେ ଅଛି ଯେତେ ଉପକାର ତାହାକୁ କହିନୀ କେଉଁ ପ୍ରକାର ମା ’ ଶିଶୁ ଉଭୟେ ରହିବେ ସୁସ୍ଥ ସୁସ୍ଥ ରହି ଶିଶୁ ହେବ ମହାନ । ମା ’ କ୍ଷୀରରେ ଯେତେ ଶକ୍ତି ରହିଛି ଭରି ଶରୀରକୁ ପଶିବନି କେବେ ବଇରି ଆମେ ଆମକୁ ଜଗିଲେ ଜାଣ ବଢିବା ଶିଶୁ ସ୍ଵାସ୍ଥର ମାନ । ଶିଶୁ ପାଇଁ ମା ’ କ୍ଷୀର ଅଟେ ଜୀବନ ଶିଶୁ ଜନ୍ମପରେ ତା ’ କୁ ଦିଅ ତ୍‌ତକ୍ଷଣ ‘ କଷକ୍ଷୀର ’ ଶିଶୁ ପାଇଁ କେତେ ମହାନ ମା ’ ଭଉଣୀ ସର୍ବେ ରଖଟି ମନ । ଦୁଇ ବର୍ଷ ଯାଏଁ ମା ’ କ୍ଷୀର ନିଶ୍ଚୟ ଦେବ ସବୁ ରୋଗ ଶିଶୁଠାରୁ ଦୂରେଇ ଯିବ ମା ’ କ୍ଷୀର ଶିଶୁ ପାଇଁ ପ୍ରତିଷେଧକ ଶିଶୁ ନିଶ୍ଚେ ରୋଗ ଠାରୁ ଦୂରେଇ ଥିବ । ବିଶ୍ୱ ମାତୃ ସ୍ତନ୍ୟ ପାନ ସପ୍ତାହ ଜାଣ ଅଗଷ୍ଟ ୧ ରୁ ଜାଣ ୭ଜାଣ ମା ’ କ୍ଷୀର ମହତ୍ୱ ବୁଝିବା ଜାଣ ବୁଝି ବୁଝାଇବା ଶିଶୁର ମାନ । ମା କ୍ଷୀର ଦେଲେ ମା ’ ଉପକାର ସ୍ତନ କର୍କଟରୁ ରହିବ ଦୂର ଆଧୁନିକ ମା ’ ମାନେ ବୁଝ ଭଲ କରି ସେଥିରେ ଉଭୟଙ୍କ ମଙ୍ଗଳ ଜାଣ । ଶୁଣିବାକୁ କଥା ଭାରି ସୁନ୍ଦର କାର୍ଯ୍ୟ କରିବାଟା କଷ୍ଟ ନିହାତି ଜାଣ ଶିଶୁ ଆମରି ଅଟେ ଭବିଷ୍ୟ ତା ’ ପାଇଁ ଦାୟିତ୍ୱ କରିବା ଜାଣ ଶିଶୁ ଆମରି ଅଟେ ଜୀବନ ଶିଶୁ , ମା ’ ମୃତ୍ୟୁ ରୋକିବା ଜାଣ ।	1
ମୋର ଏ ଜୀବନ ଜୀବନର ଦୁଇ ଛକ ଏକ ସ୍ୱର୍ଗ ଏକ ନର୍କ ମୋର ଏ ଜୀବନ କେଉଁଠି ରହିଛି ଜାଣେନା ମୁଁ ଗଣ୍ଡ ମୂର୍ଖ । । ଜୀବନଟା ମାନ ପତ୍ର କିଛି ମିଛ କିଛି ସତ୍ୟ ମୋର ଏ ଜୀବନ କେଉଁଥିରେ ଲେଖା ଜାଣେନା ମୁଁ ଗଣ୍ଡ ମୂର୍ଖ । । ଜୀବନର ଶେଷ ଅଙ୍କ କିଛି ସୁଖ କିଛି ଦୁଃଖ ଦୁଃଖରେ ଅଛି ନା ସୁଖରେ ଅଛି ମୁଁ ଜାଣେନା ମୁଁ ଗଣ୍ଡ ମୂର୍ଖ । ।	0
ମା ତୋ ମମତା ମା ତୋ ମମତା ମୋ ପାଇଁ ରଖିଥା ତୋ କୋଳେ ଜନମିବି ମୁଇ ତୋ ମମତା ପାଇବା ପାଇଁ । । ମା ’ ର ଆଦର ତା ପାଇଁ ଚାତର ଚାତକ ପରାୟେ ମୁଁଇ ତୋର ଆଦର ପାଇବା ପାଇଁ । । ମା ତୋର ମୁଖ ସେ ସୁଖ ମୟୁଖ ସେ ମୁଖ ଦେଖିବା ପାଇଁ ଆନନ୍ଦେ ଅଧୀର ମୁଁଇ । । ତୋ କନ୍ୟା ସନ୍ତାନ ମୁଁ ହୀନିମାନ ଦିଅନା ମୋର ବଳି ମୁଁ ଜନ୍ମ ପାଇଁ କରେ ଅଳି । । ମା ଓ ଈଶ୍ଵର ଦୁହେଁ ଏକା କାର ସେ ଈଶ୍ଵର ଲଭିବା ପାଇଁ ତୋର କୋଳେ ଜନମିବା ପାଇଁ । । ମା ତୋ କଷଣ ଫେଡିବି ତୁ ଜାଣ ତୋ କଷଣ ଫେଡିବା ପାଇଁ ତୋ କୋଳେ ଜନମିବି ମୁଁଇ । ।	1
ଏମାନେ ସମସ୍ତେ ଭାରତୀୟ ଭାରତ ଉଦୟ ହୋଡ଼ିଙ୍ଗ୍ ତଳେ ଡଷ୍ଟବିନ୍ ଭୃଣମାନଙ୍କର କଙ୍କାଳ ! ସର୍ବଶିକ୍ଷାର ଭାତ , ଡାଲି ଖାଇ ଦଳଦଳ ପିଲାମାନେ ମାଗିବାକୁ ଯାଇଛନ୍ତି ଭିକ ଭୋକର ତାଟିଆରେ କିଛି ନ ଥାଏ ଫେରିବାବେଳେ ଲୁହ ଟୋପାଏ ! ରାସ୍ତାକଡ଼ରେ ପିଚୁ ତରଳଉଚି ମା ’ ବାପା ତମେ ରାସ୍ତାରେ ଢଳା ହେଉଥିବା ପିଚୁ ଆମ ବୁନିଆଦିର କଳା ଟକ୍‌ମକ୍ ରକ୍ତ ଏ ପିଚୁ ଏ ରକ୍ତ ତମର ଲୁହ ତମର ଖାଲିଯା ’ ଏ ରାସ୍ତା ଆମର ନୁହେଁ ! ଚାଉଳ , ଚିନି , ଜବ୍‌କାର୍ଡ ବନ୍ଧାପଡ଼ିଚି ୱାର୍ଡମେମ୍ୱର ଘରେ ତା ’ ଭାଗ୍ୟ ବଦଳେଇବାକୁ ଏବେ ବୁହା ହୋଇଯାଇଥିଲା ଭୁବନେଶ୍ୱର ଜିନ୍ଦାବାଦ୍ , ଜୟହିନ୍ଦ୍ ଗାଉ ଗାଉ ବାଜିଲା ପୋଲିସ୍‌ବାବୁଙ୍କ ପାହାର ! ତମେ ଲୁହ ନେଇ ଯାଇଥିଲ ପରା ଫେରିଲ ରକ୍ତ ଟୋପାଏ ହୋଇ ! ଟ୍ରକ୍‌ଡାଲାରେ ବସିଥିବା ସନାତନ କିଶାନ କାଣ୍ଡି , ବାବୁ ମାରାଣ୍ଡି ଏମାନେ ସମସ୍ତେ ଭାରତୀୟ ! ଭାରତ ଉଦୟ ବହିରେ ଏମାନଙ୍କ ନାଁ ନାହିଁ ଏମାନେ ଭାରତୀୟ !	0
ଦୀପଟେ ଯଥେଷ୍ଟ ଶବ୍ଦଟିଏ ନ ଆଣି ଓଠକୁ ଅନେକ କହିବା ଲୋକ ଭିତରେ ସ୍ଥିତି ତମ ଦେଖି ମୁଁ ଜଳିଯାଏ ସରମରେ ତ ସଙ୍କୋଚରେ । କାହିଁକି ହେଲା ଏପରି ଆଜି ଆଉ ପ୍ରଶ୍ନ ନାହିଁ ହୋଇ ପାରିଲା ଏମିତି ପଥର ଜଳିଯାଏ ନିଆଁ ଲାଗି , ଶୁଖିଲା ପତର ପରି କଥା ଯେଉଁ ପରି ! ! ବିସ୍ମୟ ବିସ୍ତୃତି ଏବେ ଦୂରଛାଡ଼ , ରାଣ ପରିଧିରୁ ପଳାତକ ଅପରାଧି ପରି ଛାଡ଼ିଯାଏ ଶାଳୀନତା , ଆଉ ଥିଲା ଯାହା ଶିକ୍ଷା ସଂସ୍କାରରେ ! କୋଉ ନୂଆ କଥା କି ଇଏ ? କହି ଯିଏ ହସିଦିଏ କୁଟିଳ ମୁଦ୍ରାରେ । କହିପାରେ ନାହିଁ ସିନା ଛାତି ଭିତର ମଞ୍ଜଟା ଥରିଯାଏ , ବୁଡ଼ିଯାଏ ଅପମାନ କାଳିମାରେ ! ଅନେକ କାନ୍ଧରେ ତମ ଶୋଷର ସମୁଦ୍ର ତମେ ବେଶ୍ ହାଲ୍କା ଫୁଲୁକା ହସି ଦେଖ ସୋରିଷର ଫୁଲଝୁଲା କ୍ଷେତ ! ଏସବୁ ଦେଖି ହୁଏ ନାହିଁ ସହିବା , କହିବା ଦାୟିତ୍ୱ ଧରି ଏଠି ବି ବଞ୍ଚି ହୁଏ ନାହିଁ । ଶବ୍ଦଟେ ଓଠକୁ ନ ଆଣିଛ ତ ନାହିଁ ମାଡ଼ି ଆସିଲା ବେଳେ ବିପଦ , ବିପର୍ଯ୍ୟୟ ମୋତେ ସମର୍ପି ଦେଇପାର ସବୁ ଦୋଷ ବିନା ବାକ୍ୟ ବ୍ୟୟରେ ନେବି ମୁଁ ମୁଣ୍ଡେଇ । ମୁଁ ବୁଝେଇ ସାରିଛି ମନକୁ ସମୟ କିଛି ରଖିବନି ଅମାବାସ୍ୟା ଅନ୍ଧକାର ଯେତେ ଗାଢ଼ ହେଉ ଦୀପଟିଏ ଯଥେଷ୍ଟ ତା ’ ପାଇଁ !	0
ପ୍ରକୃତି ପ୍ରାତଃଭ୍ରମଣରେ ବାହାରିଲି ସ୍ୱାଭାବିକ ଦିନଠୁ ଯଥେଷ୍ଟ ଅଧିକ ବାଟ ମାଡ଼ିଗଲିଣି ଅସତର୍କଭାବେ ଜୀବନର ପୃଷ୍ଠାସବୁ ଓଲଟାଇଚାଲିଛି ପ୍ରକୃତିସ୍ଥ ହେଲାବେଳକୁ ଜାଣିଲି ତାହା ଜନଶୂନ୍ୟ ସ୍ଥାନ ପ୍ରତ୍ୟାବର୍ତ୍ତନ ପାଇଁ ଉଦ୍ୟତ ହେଲାରୁ ଦୃଷ୍ଟି ପଥାରୁଢ଼ ହେଲେ ଜଣେ ଅସାଧାରଣ ନାରୀ ଅନିନ୍ଦ୍ୟ ସୁନ୍ଦରୀ ସତେଯେମିତି ବ୍ରହ୍ମାଣ୍ଡର ସବୁ ସୌନ୍ଦର୍ଯ୍ୟ ତାଙ୍କ ମଧ୍ୟରେ ସମାହିତ ସବୁଜ ରଙ୍ଗର ବସ୍ତ୍ର , ଦୂରରୁ କେଶରାଶି ସୁଦୀର୍ଘ ଝରଣାଭଳି ମନେହେଉଥିଲା କିନ୍ତୁ ଉଦାସୀନା ଆଶଙ୍କା ଓ ଉତ୍ସୁକତାର ଯୁଗପତ ସ୍ପର୍ଶ ଯୋଗୁଁ ମୁହୁର୍ତ୍ତେମାତ୍ର ନଷ୍ଟନକରି ଆଗେଇଗଲି ତାଙ୍କ ଆଡ଼କୁ ବିଦ୍ୟୁତ ବେଗରେ ମୋର ଜିଜ୍ଞାସାକୁ ପ୍ରଶ୍ନ ରୂପ ଦେଲି “ ଆପଣ କ ’ ଣ ପାଇଁ ବିଷାଦଗ୍ରସ୍ତ ? ” ସ୍ମିତହାସ୍ୟ ଦେଇ ସେ କହିବା ଆରମ୍ଭ କଲେ , ତାଙ୍କ ହସରେ ମୋତେ ଅୟୁତ ପଦ୍ମ ସମୂହଭାବେ ଫୁଟିବାର ଶୋଭା ଅନୁଭୂତ ହେଲା । ବୋଧ ହୁଏ ମୋର ଅଜ୍ଞତାର ଗଭୀରତା ମାପି ପ୍ରସ୍ତୁତ କଲେ ସର୍ତ୍ତ – “ ମୁଁ ମୌନଭଙ୍ଗ କଲେ ସେ ହେବେ ମୌନ ” କାବିକ୍ୟ ଶୈଳୀରେ ବର୍ଣ୍ଣନା କରି ଚାଲିଲେ “ ମୋର ସବୁ ସନ୍ତାନର ମୋର କୋଳରେ ସମାନ ଅଧିକାର ମାତ୍ର ମୋର ଗୋଟିଏ ସନ୍ତାନ ସବୁ ସ୍ଥାନ ଆବୋରି ବସିଛି – ମୋର ରୋଷେଇଶାଳାରେ ସମସ୍ତଙ୍କ ପାଇଁ ଖାଦ୍ୟ ସାଇତା , କିନ୍ତୁ ସେହି ସନ୍ତାନଟି ସର୍ବଭକ୍ଷ – ଅନ୍ୟମାନେ ଭୋକ ଓପାସରେ ବିକଳ ସେହି ସନ୍ତାନ ପାଖରେ ଦୟା , କ୍ଷମା ଓ ଭାତୃଭାବର ମର୍ଯ୍ୟାଦା ବୁଝିବାପାଇଁ ପରିପକ୍ୱତା ଅଛି , କିନ୍ତୁ ସେ ସ୍ୱାର୍ଥରୂପକ ମହା ଯଜ୍ଞରେ ଜୀବନର ସବୁ ମହାମନ୍ତ୍ରକୁ ଆହୁତି ଦେଇ ଚାଲିଛି ଗୃହରେ ଶାନ୍ତିରକ୍ଷା ପାଇଁ ଯାହାପାଖରେ ଯଥେଷ୍ଟ କ୍ଷମତା , “ ଅନ୍ୟାୟ ” ରୂପକ ଅସ୍ତ୍ରଧାରଣ କରି ସେ କ୍ଷମତା ବିସ୍ତାର କରିବାରେ ବ୍ୟସ୍ତ ସର୍ବୋପରି ମୋର ଗୃହର ମୌଳିକତାର ମୂଳୋତ୍ପାଟନ ପାଇଁ ସେ ଉଦ୍ୟମରତ ” ନିୟନ୍ତ୍ରଣ ହରାଇ କହି ଉଠିଲି – “ ଆପଣ କିଏ ? ” ଚତୁର୍ଦ୍ଦିଗ ଶୂନ୍ୟତାରେ ଭରିଗଲା ସେ ମହାଶୂନ୍ୟରୁ ଏକ ଗମ୍ଭୀର ବାକ୍ୟ ମୋର କର୍ଣ୍ଣ ଗୋଚର ହେଲା – “ ମୁଁ ‘ ପ୍ରକୃତି ’ ଓ ମୋର ସେଇ ଅତିପ୍ରିୟ ସନ୍ତାନଟି ‘ ମନୁଷ୍ୟ ’ … ”	1
ଆଜିର ଉତ୍କଳ ଉତ୍କଳ ଉତ୍କୃଷ୍ଠ କଳାର ପ୍ରତିକ , ନା କହି ହୁଏ ନା ସହି ହୁଏ ମର୍ମେ ମରୁଛି ଦୁଃଖ । ଆଉ କେତେଦିନ କହି ଗର୍ବକରିବ ଇତିହାସର କଥା , ଆଉ କେତେଦିନ ଗର୍ବ କରିବ ଗାଇ ପୂର୍ବପୁରୁଷଙ୍କ ଗାଥା । ବାବୁରେ ଏବେ ସରି ଆସିଲା ତୋ ବେଳ , ପୂର୍ବ ପୁରୁଷଙ୍କ ଗୁପତ ଧନକୁ କରିସାରିଲେଣି ଖୋଳ । ଜେଉଁଠି ମାଁଠୁ ପୁଅକୁ ଅଲଗା କରୁଛି ଗରିବି ସାଜି ବଇରୀ , ଦାଦନରେ ଯାର ଦିନ ସରିଯାଏ କଲମ ପାରେନା ଧରି । ନଈବଢି ଦୁର୍ବିକ୍ଷ ମରୁଡି ଯାର ଅଟେ ଭାଇ ଭଗାରି , ସେ କିବା ମୁଣ୍ଡ ଟେକି ପାରିବ , ବେକାରି ବୋଝକୁ ମୁଣ୍ଡେଇ ଧରି । ଜେଉଁଠି ଆଜିବି ପୁରିନି ମାଁର ମମତା କୋଳ , ଯେଉଁଠି ଆଜିବି ଚାଲିଛି ଚାଷୀ ଝାଳକୁ ମୁଲଚାଲ । ଦେଖ କାଲିର ଉତ୍କୃଷ୍ଠ ଉତ୍କଳ , ଆଜି ସାଜିଛି କାଙ୍ଗାଳ , ନୟନରଜଳ ଉତ୍ସୃଙ୍ଖଳେ ପ୍ରବଳ ଭାବି ଭବିଷ୍ୟତ କେତେ ଉଜ୍ୱଳ । ପୋସ୍କୋ ଚାଲିଗଲା ମିତଲ୍ ଭି ଗଲା ବାକି ରହିଗଲା ଖଣି , ଖଣିରୁ ଅର୍ଜିତ କଳାଧନ ସବୁ ସୁଇସ୍ ବ୍ୟାଙ୍କରେ ବାନ୍ଧିଲେ ମୁଣି । କଣ ତଥାପି ପାରନା ଜାଣି , ଏବେ ପାଣି ବି ପିଇଲ କିଣି , ଏହି କଥାଟିକୁ ଚିନ୍ତାକରି ଦେଖ ଆମେ କିପରି ହେବା ମଉଡମଣି । ମୁଁ ଓଡିଆ ମୋ ଦେଶ ବଢିଆ କହି ଗର୍ବେ ମାରିବା ଫୁଟାଣି । ମୁଁ ଓଡିଆ ମୋ ଦେଶ ବଢିଆ କହି ଗର୍ବେ ମାରିବା ଫୁଟାଣି ।	0
ରାଜା ପୁଅ ରାଜା ପୁଅ ଅନେକ ଥର ସ୍ୱପ୍ନରେ ଆସେ ପକ୍ଷୀରାଜ ଘୋଡ଼ାରେ ମାଳ ମାଳ ମେଘର ଦୋଳିରେ ଫୁଲ ଭର୍ତ୍ତି ସକାଳ କୋଳରେ ମାଟି ଅଗଣାରେ ସବୁଜିମା ଘାସର ଶେଯରେ , ସମ୍ଭାବନାର ପ୍ରତିଶ୍ରୁତି ନେଇ ଆଈବୁଢ଼ୀ ଆଳିମାଳିକା ଗଳ୍ପ ପେଡ଼ିର କାଳ୍ପନିକ ଗଳ୍ପ ପରି ମୁଠା ମୁଠା ସ୍ୱପ୍ନ ନେଇ ରାଜା ପୁଅ ଓହ୍ଲାଇ ଆସେ ପ୍ରଗତିର ବୀଜମନ୍ତ୍ର ଧରି ଆପଣାର କରିବାକୁ ପ୍ରତିଟି ମଣିଷକୁ ଦୁଃଖୀକୁ , ଦରିଦ୍ରକୁ ଗାଁ ଦାଣ୍ଡରେ ଧୂସରିତ କୁନି କୁନି ଫୁଙ୍ଗୁଳା ପିଲାଙ୍କୁ କୋଳେଇ ନିଏ ଭେଦଭାବର ଊର୍ଦ୍ଧ୍ଵରେ ରହି ! ! ସାମ୍ନାରେ ସୁଦୀର୍ଘ ରାସ୍ତା । କେଉଁଠି ପଥର ପୁଣି କେଉଁଠି ବି କଣ୍ଟା କେଉଁଠି ପଙ୍କ ଭର୍ତ୍ତି ପଦ୍ମ ପୋଖରୀ ତ କେଉଁଠି ଅଥଳ ସମୁଦ୍ରର ଜୁଆର ଓ ଭଟ୍ଟା କେଉଁଠି ବଇରୀର କୂଟ ଚକ୍ରାନ୍ତ ତ କେଉଁଠି ଶହଶହ ସାଧାରଣ ମଣିଷଙ୍କ ଭଲ ପାଇବାର ଗୀତ ସବୁଗୁଡ଼ା ଗୋଟେ ଗୋଟେ ଟକ୍କର . . . ସ୍ୱପ୍ନ ସହ ସମୟର ଜୀବନ ସହ ଜଞ୍ଜାଳର ଆଗକୁ ବଢ଼ିବାର ଦେଶକୁ ଗଢ଼ିବାର ! ରାଜାପୁଅର ଆଖିରେ ଆଖିଏ ସ୍ୱପ୍ନ ଅନୁକୂଳତାର ମୁକ୍ତ ପରିଭାଷା ସଭିଁଙ୍କୁ ଭଲ ପାଇବାର ଅଦ୍ୟମ ପିପାସା ସମୟର ବେଳାବୁକୁ ପରେ ପାଦଚିହ୍ନ ଛାଡ଼ିବାର , ସବୁରି ହୃଦୟ ମଧ୍ୟେ ନିଜ ପାଇଁ ସ୍ଥାନଟିଏ ସୃଷ୍ଟି କରିବାର ମହନୀୟ ଆଶା ! ସବୁଗୁଡ଼ା ସଫଳ କରେ ରାଜା ପୁଅ ସ୍ୱପ୍ନ ପରି ନୁହେଁ ସତ ସତିକା ! !	1
ଯେବେ ବର୍ଷା ଆସେ ବର୍ଷା ଆସିଛି ବୋଲି ତ ସବୁ ଲାଗେ ନୂଆ ନୂଆ ଗାଁ ପୋଖରୀର ଗୋଳିଆ ପାଣିରେ ତୁଠ ପଥରର ହଳଦୀ ରଙ୍ଗ ହସୁଛି ଖିଲିଖିଲି । ଗାଁ ଦାଣ୍ଡରେ ଛୁଟିଛି ବର୍ଷାପାଣିର ସୁଅ ମଝିରେ ଗୋହିର ନଈପଠାର ଅତଡ଼ା ପରି ମାଟି ପଡୁଛି ଲଥ ଲଥ । କ୍ଷେତରେ ଅଣନିଶ୍ୱାସୀ ହେଲାଣି ନୂଆ କରି ମୁହଁ କାଢ଼ିଥିବା ଧାନଗଛ । ବେଙ୍ଗ ରଡ଼ି , ଘଡ଼ଘଡ଼ି , ଷଣ୍ଢ ହାକୁଡ଼ି ଗାଈ ଖୁରା କାଦୁଅରେ ସବୁ ଯେମିତି ଏକାକାର । ହାଟଚାଳିରେ ମନମାରି ବସିଛି ପାଟରା କହୁଣି କୁଣ୍ଢେଇ ବସିଛି ହାଟରା ବର୍ଷାରେ ଦଣ୍ଡିପାଲା ବନ୍ଦ , ବର୍ଷାରେ ବତୁରି ବୋହି ଗଲାଣି ଗଫୁର ମିଆଁ ଚାଳିରେ ମାର୍ଚ୍ଚମାସରୁ ଜମାଟ ବାନ୍ଧିଥିବା ଖାସି ରକ୍ତ । ଏବେ ତ ପଖିଆ ସଜାଡ଼ିବାର ବେଳ ରାତି ପାଇଁ ଘଷି ଭାଡ଼ିରୁ କାଳିଆବୋଉ କାଢୁଛି ଜାଳ । ଦାଣ୍ଡଦୁଆରେ ରାବଣ ପରି ଛକିଛି ଧଣ୍ଡ , ଘର ଭିତରେ ବେଙ୍ଗ ରଡ଼ି ବାହାରେ ଘଡ଼ଘଡ଼ି , ଦିକିଦିକି ଚେମେଣି ଆଲୁଅରେ ମୋଟା ଚାଉଳର ଭାତ ଚିପୁଚି ଚମ୍ପା ପରଖୁଛି ହାଣ୍ଡିର ତାତି , ଗେରସ୍ତ ପେଟଭୋକ ମାପୁଚି ଚୁପ୍‌ଚାପ୍ ବର୍ଷାକୁ ଦେଖି ଥରୁଛି ତା ’ ଛାତି । ଆକାଶଠୁ ମାଟିଯାଏ କଳାମେଘର ରୋଷଣି , ବର୍ଷା ଆସିଛି ବୋଲି ତ ଗାଁ ପାଇଁ ଲେଖି ହୁଏ କେବେ କେବେ କେମିତିକା କିଛି କିଛି ଅକୁହା କାହାଣୀ !	0
ଖୁବ ଭଲଲାଗୁଛି ଖୁବ ଭଲଲାଗୁଛି ଏବେ ଜୀବନ ଜ୍ୟାମିତି ନାଁ ମୁଁ ଆଙ୍କୁଛି ଆଉ ମନ ସିଲଟ୍‌ରେ କେଉଁ ମିଛ ସ୍ମୃତିର ଚିତ୍ରପଟ୍ଟ ବର୍ଗ କ୍ଷେତ୍ର ବା ତ୍ରିକୋଣ ଅବା ବୃତ୍ତଚିତ୍ର । ମୁଁ ଆଙ୍କୁଛି ଆଉ ବିନ୍ଦୁରେ ବିନ୍ଦୁକୁ ଯୋଡ଼ି ସରଳ ରେଖା ଅବା କେଉଁ ହିଶାବର ଫର୍ଦ୍ଦ ଏବେ ଦରକାର ପଡୁନି ଡିଗ୍ରୀ କୋଣର ସହଭାଗିତା ଏବେ ତ ସବୁ କିଛି ତୁଚ୍ଛ କରି ମୁଁ ଚାଲିଛି ମୋ ହିଶାବର ରାସ୍ତାରେ ମୋ ଜୀବନ ନନ୍ଦନକାନନର ସୁରଭୀତ ବାସ୍ନାର ସନ୍ଧାନରେ । ମୁଁ ପ୍ରତୀକ୍ଷା କରୁନି ଆଉ ଏବେ ସକାଳ ବା ସନ୍ଧ୍ୟାକୁ ଜହ୍ନ କି ଆକାଶକୁ ସୁଖ କି ଦୁଃଖକୁ ସାହାଚର୍ଯ୍ୟା ବା ନିଃସଙ୍ଗତାକୁ ଫୁଲ କି ଫଗୁଣକୁ । ମୁଁ ଅନୁଭବ କରୁନି ବୈଶାଖ ବା ବର୍ଷା ହେମନ୍ତ ବା ଶୀତର ସ୍ପର୍ଶକୁ ମୁଁ ମୋ ଭଳି ଜିଇଁବା ଶିଖିଛି ମୋ ଇଚ୍ଛାର ଇଲାକାରେ ନିର୍ଦ୍ୱନ୍ଦରେ ନିର୍ବିବାଦରେ । ମୋ ସ୍ୱପ୍ନକୁ ମୁଁ ବିସ୍ତାରିତ କରିଛି ଉନ୍ମୁକ୍ତ କରିଛି ନିର୍ବିଘ୍ନରେ ଏବେ ନିରାପଦ ଓ ନିଶ୍ଚିତ ହୋଇ ଏକ ସରଳ ରେଖାରେ ଜୀବନ ଜ୍ୟାମିତି ଆଙ୍କୁଛି ମତେ ତେଣୁ ଏବେ ଖୁବ ଭଲ ଲାଗୁଛି ।	1
କଳା ଠାକୁର ନନ୍ଦିଘୋଷ ରଥେ କାଳିଆ ମୋହର ତାଳଧ୍ଵଜ ରଥେ ବଡ଼ଭାଇ , ଦର୍ପଦଳନରେ ମା ମୋର ବିଜେ ମହତ ଲୀଳା ଏ ଅଟଇ । ୧୬ଟି ଚକକୁ ୮୩୨ କାଠରେ ନାଲି ହଳଦିଆ ବସ୍ତ୍ର ଘୋଡ଼େଇ , ନନ୍ଦିଘୋଷ ଗଡ଼େ ଶରଧାବାଲିରେ ତ୍ରିଲୋକ ବାହିନୀ ବାନା ଉଡ଼ଇ । ୧୪ଟି ଚକକୁ ୮୬୩ କାଠରେ ନାଲି ନୀଳ ବସ୍ତ୍ର ସଜେଇ , ତାଳଧ୍ୱଜ ଗଡ଼େ ଶ୍ରୀକ୍ଷେତ୍ରରେ ଉନାନୀ ବାନାକୁ ଉଡ଼ଇ । ୧୨ଟି ଚକକୁ ୫୯୩ କାଠରେ ନାଲି କଳା ବସ୍ତ୍ର ସଜେଇ , ଦର୍ପଦଳନ ଗଡ଼େ ଶରଧାବାଲିରେ ନଦମ୍ବିକା ବାନା ଉଡ଼ଇ । ଭକତ ବତ୍ସଳ କାଳିଆ ଠାକୁର ବଡ଼ଦାଣ୍ଡେ ଲୀଳା କରଇ , ଭାଇ ଭଉଣୀଙ୍କୁ ସାଙ୍ଗରେ ଧରି ମାଉସୀ ମା ଘରେ ପୋଡ଼ ପିଠା ଖାଇ । ହେରା ପଞ୍ଚମୀରେ ମା ଲକ୍ଷ୍ମୀ ରଥ କାଠ ଭାଙ୍ଗନ୍ତି ମାନରେ , କାଳିଆ ଠାକୁର ବଡ଼ ରସିକିଆ ମା ’ ଙ୍କୁ ବୁଝାନ୍ତି ସେନେହରେ । ନବଦିନ ଯାତ୍ରା ସାରି ମାଉସୀର ଘରେ ବାହୁଡ଼ଇ ଶ୍ରୀମନ୍ଦିରକୁ , ଭକତ ବାପୁଡ଼ା ଚାହିଁ ରହିଥାଏ ସୁନାବେଶ ଦେଖିବାକୁ । କାଳିଆର ଲୀଳା ଜଗତ ବିଖ୍ୟାତ ତୁ ତ ଜଗତର ଠାକୁର , ତୋଅରି ପାଦରେ ପ୍ରଣତି ଢାଳୁଛି ଦୁଃଖ ମୋର ଦୂର କର ।	1
ବାଳୁଙ୍ଗା ଟୋକା ବଡ଼ ମଣିଷ ହେବାକୁ ପାଠ ପଢ଼ିଲି ଚାକିରି ପାଇଁକି ଧକ୍କା ଖାଇଲି ଥକିଗଲି ଯେବେ ବୁଲି ବୁଲିକା ମଦ ପିଇ କଲି ମନ ହାଲୁକା , କେମିତି ହେଲି ମୁଁ ବାଳୁଙ୍ଗା ଟୋକା । ଆଜି ନବୀନ ବୟସୀ ବାଳା ଦେଖିଲି ଭଞ୍ଜ କବି ପରି ଗଳାମାଳା କରିଲି ଦୁଇ ଘରେ ଶତ୍ରୁ ହେଲେ ଆମ ପାଇଁକା ପୃଥ୍ଵୀରାଜ ବନି ଆଣିଲି ସଂଯୁକ୍ତା , କେମିତି ହେଲି ମୁଁ ବାଳୁଙ୍ଗା ଟୋକା । ମିଠା କଥା କହିବାକୁ ପାନ ଖାଇଲି ଭୋଲାବାବା ଭକତିରେ ଧୁଆଁ ଟାଣିଲି ଦାଢ଼ି ନିଶ ବଢ଼େଇଲି ବ୍ରତ ରଖିକା ମୋଟା ଚାନ୍ଦା ଝଡ଼େଇଲି ପୁଜା ପାଇଁକା , କେମିତି ହେଲି ମୁଁ ବାଳୁଙ୍ଗା ଟୋକା । ମଧୁବାବୁ ପରି ମୁଣ୍ଡେ ଠେକା ଭିଡ଼ିଲି ଗାନ୍ଧୀ ବୁଢ଼ା ପରି ହାତେ ଠେଙ୍ଗା ଧରିଲି ବାପୁ କଥା ମାନିନେଲି ଖଦୀ ପିନ୍ଧିକା ଜନସେବା ଲାଗି ହେଲି ବିରୋଧୀ ନେତା , କେମିତି ହେଲି ମୁଁ ବାଳୁଙ୍ଗା ଟୋକା ।	0
ଚଉଦିଗେ ଭାରତ ଉତ୍କଳ , ବଙ୍ଗ ଜଳଧି ତରଙ୍ଗ ବାତ୍ୟାରେ ବେରଙ୍ଗ ନିବାସୀ ପ୍ରସଙ୍ଗ ମାଗେ ନାହିଁ ଶୁଭାଶିଷ ତବ ମାଗେ ସହାୟତା ରୂପେ ଅର୍ଥ । ଗୁଜରାଟ , ମରାଠା ବୁଡ଼ିଲା ପ୍ରତିଷ୍ଠା ମୁମ୍ବଈ ମାଫିଆ ପ୍ରବଳ ପରାକାଷ୍ଠା ଗାନ୍ଧିଧାମେ ଆଜି ହିଂସାର ତାଣ୍ଡବ କି କାର୍ଯ୍ୟ ସାଧିତ ଥାଇ ବଇଭବ । ଦୂଷିତ ହିମାଚଳ ଯମୁନା ଗଙ୍ଗା ଆତଙ୍କେ ଭୂସ୍ୱର୍ଗ ଲୋହିତ ରଙ୍ଗା ପୁନଃ ସଂଶୋଧିତ ବିଧାନ ପ୍ରଣିତ ଜନ ଅଧିନାୟକ ଭାଗ୍ୟ ବିଧାତା ଭାରତ । କନ୍ୟାକୁମାରୀ , କାଞ୍ଚି କାବେରୀ ଆଦି ଭାରତ ଦ୍ରାବିଡ଼ ନଗରୀ ବିବାଦକାରୀ ସ୍ୱଭାଷା ପ୍ରୀତି ଜଳ ଆବଣ୍ଟନ ସମସ୍ୟା ଅତି । କଦାପି ସମ୍ଭବ ଶାନ୍ତି , ନୀଡର , ନ୍ୟାୟ ଚଉଦିଗେ ଭାରତ ମାତା କି ଜୟ ! !	0
ଏକ ନଦୀର କାହାଣୀ କିଛି ଆତଙ୍କବାଦୀ ଗୋଟେ ନଦୀକୁ ଟୁକୁଡା ଟୁକୁଡା କଲେ ଓ ବର୍ଷାକୁ ନିଲାମ କଲେ କିଛି ବିରବର ସୁଖିଲା ନଦୀକୁ ଦେଖି ହତାଶ ହେଲେ ଓ ପାଣି ବଦଳରେ ନଦୀକୁ ନିଜ ନିଜ ରକ୍ତରେ ଭରିଦେଲେ ।	0
ବିରହିଣୀ କଳା ମେଘ ଯେବେ ଘୋଟିଯାଏ ଏଇ ନୀଳ ଆକାଶର କୋଳେ , ବିରହୀ ମନ ମୋ ଛଟପଟ ହୁଏ ଅଭୁଲା ସ୍ମୃତିର ଯନ୍ତ୍ରଣାରେ । ଝରିପଡେ ଯେବେ ନୀଳ ଆକାଶରୁ ମେଘମାଳା ବିନ୍ଦୁ ବିନ୍ଦୁ , ମୋ ଚକ୍ଷୁର ଏହି ଅଶ୍ରୁ ପ୍ଲାବନ ଗଢିଦିଏ ସାତ ସିନ୍ଧୁ । ବର୍ଷାର ସ୍ନିଗ୍ଧ କୋମଳ ସ୍ପର୍ଶରେ ମାଟି ଯେବେ ଯାଏ ହଜି , ସ୍ମୃତି ଜର୍ଜର ଅଭୁଲା ଅତୀତ ମୋ ଅଶ୍ରୁରେ ଯାଏ ଭିଜି । ମିଳନର ଖୁସି ପ୍ରକାଶିତ କରେ ଯେବେ ମାଟି କୋଳେ ବର୍ଷା ରାଣୀ , ବଢିଯାଏ ମୋର ଅନ୍ତର ବେଦନା ଲାଗେ , ମୁଁ ଯେ ଏକ ବିରହିଣୀ ମୁଁ ଯେ ଏକ ବିରହିଣୀ । ।	0
ଓଡ଼ିଶା ଛବି ଓଡ଼ିଶା ଶବଦଓଡ଼ିଆ ଆଖିରେ କେତେ ଛବି ଆଙ୍କିଦିଏ ସୁରୁଜ ମନ୍ଦିରକୋଣାରକ ଚକ ଆଖି ଆଗେ ନାଚି ଯାଏ । ( ୧ ) ବିଶୁମହାରଣାଜାତିପ୍ରିତି ସଙ୍ଗେ କିଏ ହେବ ସତେ ସରି ? ବାରସ ବଢେ଼ଇଜୀବନ ରଖିଲା ନିଜ ପୁଅ ମୋହ ଛାଡ଼ି । ( ୨ ) ମହୋଦଧି କୂଳଜଗନ୍ନାଥ ଧାମ ଆନନ୍ଦ ବଜାର ଅନ୍ନ ପାପ ଛାଡ଼ିଯାଏସଂସ୍କାର ବଦଳେ ମନଟି ହୁଏ ପ୍ରସନ୍ନ । ( ୩ ) ଅଇଁଠା କୋଢ଼ୁଆପାଇକିି ଭାବନ୍ତି ଆଜି ବଡ଼ ଅହୋଭାଗ୍ୟ ଓଠରେ ଲଗାଇମୁଣ୍ଡରେ ପୋଛନ୍ତି ସତେକି ମିଳିଲା ସ୍ୱର୍ଗ । ( ୪ ) ଓଡ଼ିଶାର ବନ୍ଧୁପୂଜ୍ୟ ଗୋପବନ୍ଧୁ ଶିଖାଇ ଗଲେ ପିରତି ରୋଗିଣା ପୁଅକୁଅଣ୍ଟିଲାନି ବେଳ ଜାତିର ସେବାରେ ମାତି । ( ୫ ) ଫକୀର ମୋହନକରିଗଲେ ଦାନ ଓଡ଼ିଆରେ ବହୁ ଗଲ୍ପ ବାଜିଆ ରାଉତସହିଦ ହୋଇଲା ବୟସ ତା ’ ଥିଲା ଅଲ୍ପ । ( ୬ ) ଲକ୍ଷ୍ମଣ ନାୟକସୁରେନ୍ଦ୍ର ସାଇର ନିସ୍ୱାର୍ଥପର ଜୀବନ ପଠାଣି ସାମନ୍ତବିଶ୍ୱକୁ ଅର୍ପଣ କଲେ ସିଦ୍ଧାନ୍ତ ଦର୍ପଣ । ( ୭ ) ହରେକୃଷ୍ନ ରାଧାନାଥ ଗଙ୍ଗାଧର ମେହେର ପରିକା ରଥି କେତେ ମହାରାଜାକେତେ ଗଜପତି ସଂଗ୍ରାମେ ଦେଲେ ଆହୁତି । ( ୮ ) ଏବେକା ନେତାଙ୍କଭିତରେ ଦିଶୁନି ସେଭଳି ତ୍ୟାଗର ଭାବ ଦୁର୍ନ୍ନିତି ପଥକୁସୁଯୋଗ ମଣନ୍ତି ସମ୍ୟକ ଜ୍ଞାନ ଅଭାବ । ( ୯ ) ତମରି ହାତରେଓଡ଼ିଶାର ଭାଗ୍ୟ ଚଳାନ୍ତୁ ଏ କଥା ଭାବି ଆଚରଣ ମନସୁଦ୍ଧ କରି ଚାଲ ବଦଳୁ ଓଡ଼ିଶା ଛବି । ( ୧୦ )	1
ଗଣତନ୍ତ୍ରର ଗଣଦୁଷ୍କର୍ମ ଦେଶମାତୃକାର ସୁନୀଳ ଆକାଶେ ଏ ଯାଏଁ ବି ଉଇଁନାହିଁ ମୁକ୍ତିର ନବରବି ବି ପଡ଼ିନାହିଁ ଦୀନ - ଦରିଦ୍ରର ରାଗରାଗିଣୀରେ ଭୋକର ସୁର ଧରି . . . ଗଞ୍ଜଣାର ଗଜଲ ଗାଉଥିବା ମାମୁଲି ମଣିଷଙ୍କ , ଜୀଇଁବାର ଭିଟାମାଟି ପରେ କୋଉ ସ୍ୱାଧୀନତାର କନକ କିରଣ ? ଗଣତନ୍ତ୍ରର ଅଡୁଆ ସୂତାରୁ ଏ ଯାଏଁ ବି . . . ଫିଟିନାହିଁ , ରାଜୁରାଜୁଡ଼ା , ଜମିଦାରୀ ଅବା ଦରବାରୀ ଶାସନର ଗହନ ଗୁମର ଗଣ୍ଠି କି ଶୁଭୁନାହିଁ , ଅଣସ୍ତରି ବର୍ଷ ସ୍ୱାଧୀନତାର ବଡ଼ଦାଣ୍ଡେ ପ୍ରଗତିର ରଥ ବାହୁଥିବା ରଥୀ , ମହାରଥୀ ଆଉ ସାରଥିଙ୍କ ଶ୍ରୀମୁଖରେ ସ୍ୱଚ୍ଛ ନିର୍ମଳ ଶାସନର ଶୁଭ ସାହାନାଇ ! ଧର୍ମ ନାମେ . . . ଏ ଯାଏଁ ବି ମଠ , ମନ୍ଦିର , ମସ୍ଜିଦ୍ , ଗୀର୍ଜା ଆଉ ଗୁରୁଦ୍ୱାରରେ ସୃଷ୍ଟି ହୋଇନାହିଁ ସାମ୍ୟବାଦ , ଭ୍ରାତୃବାଦ . . . ଆଉ ବିଶ୍ୱ ମାନବବାଦର ସମ୍ମୋହନୀ ମନ୍ତ୍ର , କି ଭାଙ୍ଗିଯାଇ ନାହିଁ , ଜାତି , ଧର୍ମ , ବର୍ଣ୍ଣ ସମ୍ପ୍ରଦାୟ ନାମେ କାହିଁ କେଉଁ କାଳୁ ମୁଣ୍ଡ ଟେକି ଠିଆ ହୋଇଥିବା କେତେ ଭେଦଭାବର ସେ ଅଭେଦ୍ୟ , ଦୁର୍ଭେଦ୍ୟ ଅନ୍ଧ ପାଚେରୀ ! ଗଣତନ୍ତ୍ରର ବେଳାଭୂଇଁ ଡେଇଁ ପ୍ରଖର ବେଗରେ ମାଡ଼ି ଆସିଲାଣି ଦୁର୍ନୀତି , ଜୁଆ - ଚୋରି , ଭ୍ରଷ୍ଟାଚାର ଆଉ କଳା ଶାସନର କାଳ ସୁନାମି , ଖେଦି ସାରିଲାଣି ପଲ୍ଲୀରୁ ପିପିଲି ଆଉ ଦିଲ୍ଲୀ ଯାଏ . . . ଶୋଷଣ , କଷଣ , ଧର୍ଷଣ ଆଉ ମାରଣର ମାରାତ୍ମକ ଢେଉ ! ଜଣା ନାହିଁ . . . ଶାନ୍ତି , ମୈତ୍ରୀ ଆଉ ଅହିଂସାର ସମ୍ମୋହନୀ ଗୀତ ଗାଉଥିବା ଭାରତବର୍ଷର ପବିତ୍ର ମାଟି , କେତେବେଳେ ଗଣତନ୍ତ୍ରର ଗଣଦୁଷ୍କର୍ମରେ ବାରବାର , ବିବସିତା ହୋଇ ପାଲଟିଯିବ ଏକ ବିଷର୍ଣ୍ଣ ବିବର୍ଣ୍ଣ ଭୂଖଣ୍ଡ !	0
ଆଠଟି କ୍ଷୁଦ୍ର କବିତା ଅପରାଧ ଅଦାଲତରେ ବୟାନ ବଦଳାଇଥିବା ସାକ୍ଷୀ ପରି ବଦଳିଗଲା ତୁମ ହୃଦୟ ଆଉ ମୁଁ ବନିଗଲି ପ୍ରେମିକରୁ ଅପରାଧୀ ! ବିକଳାଙ୍ଗ ତୁମ ଆଖିରୁ ଡେଇଁବାକୁ ଉଦ୍ୟତ ଥିବା ପ୍ରେମ ମୋ ଛାତିରେ ପଡ଼ିଲା ତ ଭଲ , ନହେଲେ ବିକଳାଙ୍ଗ ହେବା ସୁନିଶ୍ଚିତ । ଘର୍ଷଣ ତୁମ ହୃଦୟର ପିଚ୍ଛଳ ରାସ୍ତାରେ ଘର୍ଷଣ ବିନା ଖସି ନ ଯାଉ ମୋର ପ୍ରେମ ଚକ ! ସୁପାରିଶ ତୁମ ଓଠ କେବେ ଡାକିବ ତା ’ ଅପେକ୍ଷାରେ ବସି ପ୍ରବଳ ଶୀତରେ ନିଆଁ ପୋଉଁଥିବା ‘ ପ୍ରେମ ’ ମତେ କହୁଛି ତାର ସୁପାରିଶ କରିଦେବା ପାଇଁ । ବ୍ୟାୟାମ ରୁହ ! ମୋ ଓଠ ଧାରରେ ଠିଆ ହୋଇ ତୁମକୁ ହାତ ହଲାଇ ‘ ହାଏ ’ କହିବାକୁ ଚାହୁଁଥିବା ପ୍ରେମ ଏବେ ବ୍ୟାୟାମରେ ବ୍ୟସ୍ତ । କହୁଛି , ଆଗ ଦୁର୍ବଳ ଶରୀରକୁ ସିକ୍ସ - ପ୍ୟାକ୍ ଯୁକ୍ତ କରେ । ନିୟନ୍ତ୍ରଣ ସବୁଜ ସଙ୍କେତ ଥିଲା ବୋଲି ଆଗେଇଥିଲି ପ୍ରେମର ରାସ୍ତାରେ , ହଠାତ୍ ତୁମ ମୁହଁ ଲାଲ ପଡ଼ିଗଲା ଓ ମୁଁ ଅଟକିଗଲି ତିନି ଛକରେ ! ରାସ୍ତାରୋକ ସେମାନେ ବହୁତ ଚେଷ୍ଟା କରି ରାସ୍ତା ରୋକିବାରେ ବିଫଳ ହେଲେ । ମୁଁ କହୁଥିଲି ତୁମକୁ ଠିଆ କରାଇଦେବା ପାଇଁ ! ଯଥାର୍ଥ ଗାଁ ପୋଖରୀ ହୁଡ଼ାରେ ଜଗି ରହିଲେ କ ’ ଣ ହେବ ? ସୂର୍ଯ୍ୟୋଦୟ ଦେଖିବ ତ ଚନ୍ଦ୍ରଭାଗା ଯିବାକୁ ପଡ଼ିବ ।	0
ଆସିବାକୁ ଦିଅ ଥରେ ଏ ଧରାକୁ ମୋତେ ମାର ନାହିଁ ମାର ନାହିଁ ମାର ନାହିଁ ମୋତେ କଥା ଦେଲି ଉଜ୍ଜ୍ୱଳ କରିବି ମୁଁ ତୁମ ନାମ ଏଇ ଜଗତେ ଆସିବାକୁ ଦିଅ ଥରେ ଏ ଧରାକୁ ମୋତେ । । ଯେଉଁ କନ୍ୟାର ହାତ ରନ୍ଧା ସ୍ଵାଦରେ ଭରେ ନୀତି ତୁମ ପେଟ ଆଜି ମୁଁଇ କନ୍ୟା ଭୃଣ ଟିଏ ବୋଲି ମାରିବାକୁ ଯାଏ କେମିତି ତୁମ ହାତ ? ? ? । । କନ୍ୟା ଭୃଣ ଟିଏ ବୋଲି କରୁଛ ତମେ ମୋତେ କିଆଁ ଘୃଣା ସେଇ କନ୍ୟା ଜାତି ସାଥେ ନିତି ମେଣ୍ଟାଉଛ ତୁମ ତୃଷ୍ଣା । । ଥରେ ଖାଲି , ଥରେ ଖାଲି ମୋତେ ପାଦ ରଖିବାକୁ ଦିଅ ଏ ଜଗତେ , ଦିଅ ଥରେ ସୁଯୋଗ ମୋତେ ଭିଜିବାକୁ ବର୍ଷାର ଛିଟାରେ , ଚାଖିବାକୁ ମାଟିର ସ୍ୱାଦ , ଉପଭୋଗ କରିବାକୁ ଶୀତଳ ପବନର ମହକ , ଆଉ ଡାକିବାକୁ ତୁମକୁ ବାପା ମା , ଖେଳିବାକୁ ଲୁଚକାଳି ଜହ୍ନ ସାଥେ । । ମାର ନାହିଁ ମାର ନାହିଁ ମାର ନାହିଁ ମୋତେ ଆସିବାକୁ ଦିଅ ଥରେ ଏ ଧରାକୁ ମୋତେ . . .	0
ତମେ ଯେବେ ପାଖେ ନଥାଅ ତମରି ଅବର୍ତ୍ତମାନରେ ତମର ସେ ରୁଣୁ ଝୁଣୁ କର କଙ୍କଣର ସୁର ମନେ ପଡେ ମନେ ପଡେ ତୁମର ସେ ଢଳ ଢଳ ଦୁଇ ଆଖି ଆଉ ସବୁଠାରୁ ବେଶି ମନେ ପଡେ ତମର ସେ ତାଗିଦ୍‌ର ସୁର । । ତମେ ଗଲା ପରେ ମିଠା ମିଠା ବାସ୍ନା ଚାଲିଯାଏ ଥମି ଯାଏ କୋଇଲିର ସୁର ଅତି ଆପଣାର ବୋଲି ବାରମ୍ବାର ସୁଚଉ ଥିବା ତୁମର ସେ ଗେହ୍ଲା ଗେହ୍ଲା ହସ । । ତୁମ ପରି ତୁମ ସ୍ମୃତି ବହୁତ ମଧୁର କୁତୁ କୁତୁ କଲା ପରି ଦେଇ ଯାଏ କୋମଳ ପରଶ କେବେ ପୁଣି ଦେଇଯାଏ ବିରହର ମିଠା ମିଠା ଦରଦ । ଖଟା ମିଠା ଟଫି ପରି କେତେ ରସ ଭରିଯାଅ ଏ ମନେ ଭରି ଯାଏ ହସ ଟିକେ ମୋ ଓଠରେ କେତେ ବେଳେ ଲୁହ ଟୋପେ ଝରି ଆସେ ନୟନେ । ଜହ୍ନ ପରି ତୁମେ ମୋ ଆକାଶେ ମୋ ସ୍ମୃତିରେ ଲୁଚକାଳି ଖେଳ , ଜୋଛନାର ରୋଷଣୀ ଖେଳାଇ ଯାଅ କେବେ ପୁଣି ଉଆଁସୀ ଅନ୍ଧାର । ଚାନ୍ଦ ମୋର ଲୋଡା ନାହିଁ ନା ଲୋଡା ଜୋଛନା ରୋଷଣୀ ମୋ ପ୍ରିୟା ମୋ ବାହୁ ବନ୍ଧନେ ଲୋଡା ତୁମେ ମୋର ହୃଦୟର ରାଣୀ । ।	0
ଭସ୍ମାସୁର ତେତ୍ରିଶ କୋଟି ଦେବା ଦେବୀଙ୍କ ପରେ ଏଠି ସୂର୍ଯ୍ୟଙ୍କୁ ପ୍ରଣାମ କର , ଚନ୍ଦ୍ରଙ୍କୁ ବି ନବ ଗ୍ରହ ଆଉ ସମସ୍ତ ନକ୍ଷତ୍ର ମଣ୍ଡଳୀ ଙ୍କୁ ବ୍ରହ୍ମାଣ୍ଡରେ ଥିବା ସମସ୍ତ ତାରା ମାନଙ୍କୁ ବି । । ମୁଣ୍ଡିଆ ମରାରେ , ମୁଣ୍ଡରେ ସିନା ଚନ୍ଦା ଉଠିଗଲା ହେଲେ ଉଠିଲାନି ଦୁଃଖ ମାନଙ୍କର ଶବ ଶୋଭାଯାତ୍ରା । । ଦୁଃଖ ମାନେ ସତେ ଅବା ମୃତ୍ୟୁଞ୍ଜୟୀର ବର ପାଇଛନ୍ତି । ସଂସାରର ବୈତରଣୀ ପାର କରିବାକୁ ଦୁଃଖର ଡଙ୍ଗା ଏକମାତ୍ର ଭରଷା । ଏଇ ଡଙ୍ଗାଟି ମଣିଷ ବଡ ଜତନରେ ଗଢେ । ସୁଖ ପାଇବାର ଇଚ୍ଛାର ପଟା ମାନଙ୍କୁ ଆଶାର କଣ୍ଟାରେ ଜୋଡି କେତେ ଜତନରେ ତିଆରି କରେ । । ଆଉ ଜୀବନ ସାରା ସେଇ ଡଙ୍ଗାରେ ବସି ସଂସାର ବୈତରଣୀର ଅଥଳ ପାଣିରେ ନଉକା ମେଲେଇ ଦିଏ । ଏ ଡଙ୍ଗାରୁ ଓହ୍ଲେଇବାକୁ ଚେଷ୍ଟା କରିବନି ବନ୍ଧୁ ଅକାତ କାତ ପାଣି ଏଠି ଉବୁ ଟୁବୁ ହେବ ସିନା ଆନ ଡଙ୍ଗା ପାଇବନି । ଏ ଡଙ୍ଗାଟି ତୁମର ହାତର ତିଆରି ତୁମରି ସୃଷ୍ଟି ଭସ୍ମାସୁର ପରି ଅନବରତ ତୁମର ଆଗେ ପଛେ ଥିବ । ତୁମେ ଦୁର୍ବଳ ପଡିଗଲେ ସତେ ଜାଳି ପୋଡି ଦେବ । । ଏ ଡଙ୍ଗାଟି ସବୁଠାରୁ ଭଲ ଗୁରୁଜନେ କହିଛନ୍ତି ଯେ ପର୍ଯ୍ୟନ୍ତ ତୁମେ ଏ ଡଙ୍ଗାରେ ବସିଥିବ ସିଏ ଏକା ଜଗବନ୍ଧୁ ମନେ ପଡୁଥିବ । ।	1
ଆହ୍ୱାନ ହାତ ବଢେ଼ଇ ଦିଅ ହାତେଇ ନେବାକୁ ଦୁଃଖ ଅର୍ଦ୍ଧେକ ରାସ୍ତା ଫିଟେଇ ଶାନ୍ତିର ପଥ ଖୋଲି ଦୁଆର ଫାଟକ ଜିଦ୍‌ଛାଡ଼ି , ଆସ ଖୋଜିଯିବା ଭାଇଚାରା ଖୋଜିବା ଜୀବନ ! ତମେ ତ ଆପଣାର କେତେ ଦିନ ଆଉ ଶତ୍ରୁପଣ ଲଢ଼ାଲଢ଼ି ଲୁହଲହୁ ବଳ କଷାକଷି ଜିଦ୍‌ଛାଡ଼ , ଆସ ଖୋଜିବା ଜୀବନ ! ରକ୍ତ ଜୁଡୁବୁଡୁ ମାଟି ବୁକୁଫଟା କୋହ ଲିଭି ଯାଉଛି ମଥାର ସିନ୍ଦୂର - ମାଟିରେ ମିଶିଯାଉଛି ସ୍ୱପ୍ନ ଏଇପରି ଆଉ କେତେ ଦିନ ? ଜିଦ୍‌ଛାଡ଼ , ଆସ ଖୋଜିଯିବା ଭାଇଚାରା ଖୋଜିବା ଜୀବନ ! ଫେରାଇ ଆଣିବା ଶାନ୍ତି ଉଜୁଡ଼ା ବିଶ୍ୱାସ ବନ୍ଧନ - ତମର ଆମର ଫିଙ୍ଗିଦେଇ ସବୁ ଅହମିକା - ସବୁ ଅହଂକାର ଜିଦ୍‌ଛାଡ଼ , ଆସ ଖୋଜିଯିବା ଭାଇଚାରା ଖୋଜିବା ଜୀବନ !	1
ମନ୍ତ୍ର ବିଜୟର ଅନେକଥର ଏଇ ବର୍ଷା ମୋତେ ଉପହାସ କରିଛି ତା ’ ର ଅପରୂପ ସୌନ୍ଦର୍ଯ୍ୟ ପାଇଁ ମନରେ ତା ’ ର ଅସୀମ ଆନନ୍ଦ ପ୍ରକୃତିର ଛଟାକୁ ବୁହାଇ ! ବିଜୁଳିର ଚମକରେ ତା ’ ର ଉଜ୍ଜ୍ୱଳତା ବଜ୍ରର ଗମ୍ଭୀର ସ୍ୱରରେ ତା ’ ଦାମ୍ଭିକତା ସମୀରର ପ୍ରବାହରେ ସିନା ୟା ’ ଶୀତଳତା ସିଏ କିନ୍ତୁ ଭୁଲିଯାଏ ଖାଲି ଦେଖେଇ ହୁଏ ତାରି ସିକ୍ତତା ଉଜାଣି ସୁଅ ବୁହାଇ ଜଗତବାସୀଙ୍କ ସପନ ତୁଟାଇ କାହିଁକି ଏ ମତ୍ତଗର୍ବ ତା ’ ର ସ୍ୱେଚ୍ଛାଚାରିତାର ସ୍ୱର ନେଇ କେହି କ ’ ଣ ଜିତିପାରେ ମନ ଜଗତର ! ପ୍ରହେଳିକାକୁ ଦୂର କରି ନିଜର ସ୍ୱଚ୍ଛତାରେ ସିନା ବାନ୍ଧି ହୁଏ ଦୁନିଆଁକୁ ଅଯଥା ଗରବ କରି କେବଳ ଭାଙ୍ଗି ହୁଏ ଏ ଜଗତକୁ !	0
ବର୍ଷା ବର୍ଷା ଏକ କୁମାରୀର ନାମ ବର୍ଷା ତମେ ଆକାଶ ଓ ପୃଥିବୀର ମଧୁର ସଙ୍ଗମ ! ବର୍ଷା ତମେ ପ୍ରତିବର୍ଷ ଆସ ରତି ମିଶ୍ରର ପଞ୍ଚମ ଶ୍ରେଣୀର ରଚନା ଖାତାରେ ବର୍ଷା ତମେ ହଜିଯାଅ ଦଶମ ଶ୍ରେଣୀର ପରୀକ୍ଷାର ପରେ । ଭୁଲିଯାଏ ରତିମିଶ୍ର ତମ ଶିହରଣ କିଶୋରୀ ବୟସେ ପୁନଶ୍ଚ ତମେ ଫେରି ଆସି ଯଉବନ ସିଡ଼ିରେ ଚହଲେଇ ଦିଅ ତା ’ ର ରକ୍ତ , ମାଂସ ସ୍ନାୟୁର ସହର । । ଟୁପୁର ଟୁପୁର ବର୍ଷାରେ ଲିଭିଯିବା ନିଆଁ ଦିକିଦିକି ଜଳେ ସେଇ ଷୋଡ଼ଶୀର ଛାତିରେ । ଟୁପୁର ଟୁପୁର ବର୍ଷାରେ ହଜିଯିବା ସ୍ମୃତି ଲତେଇ ଯାଏ ସେଇ ଷୋଡ଼ଶୀର ପ୍ରୀତିରେ ବର୍ଷା , ବର୍ଷା , ବର୍ଷା ! ମନ ଅଙ୍ଗନେ ତୁମ ଆଗମନୀ ଖୋଲିଦିଏ ସ୍ମୃତି ଝର୍କା !	1
ସ୍ୱାଧୀନତା ଚାରିଦିଗରୁ ଚାରିଦିଗ ଯାଏ ଉଜୁଡ଼ି ଯାଇଛିବା ଘର ଛାଡ଼ି ଲୋକେ ଯାଉଛନ୍ତି ଭିନ୍ନ ଏକ ଉଜୁଡ଼ା ଇଲାକାକୁ ଭୋକ ଏବଂ ଅପମାନର ଠୋକର ଖାଇ ଇତିହାସ ପୀଡ଼ାର ଇତିହାସ ତାଙ୍କୁ କହୁଛି ଏ ମାଟି ଏଠାରୁ ସେ ପର୍ଯ୍ୟନ୍ତ ଯାହା ଯୋଡ଼ାଯାଇଛି ତାହା ସେମାନଙ୍କ ଘର ନୁହେଁ ସେମାନଙ୍କ ପିଲାମାନେ ହିଁ ସେମାନଙ୍କ ଘର ବହୁତ ବଡ଼ ଦେଶରେ ବହୁ ଲୋକଙ୍କ ଯନ୍ତ୍ରଣା ଯଦି ତାକୁ ବଡ଼ କରିପାରୁନାହିଁ ତେବେ ମାଟିକୁ ଛୋଟେଇ ଦିଅନ୍ତି ତା ’ ର ହତ୍ୟାକାରୀମାନେ ବିକ୍ରି କରି ବିଦେଶ ପଠାଇବାକୁ ଏ ପାହାଡ଼ , ଜଙ୍ଗଲ , ସବୁଜ ପଡ଼ିଆ ସବୁ ମାଟିର ଛୋଟ ହେଇଯାଇଛନ୍ତି ଯାହା ବଡ଼ ଦେଶ ହେବାର ପ୍ରମାଣ ଥିଲେ ଇତିହାସରେ ଏମାନଙ୍କର ବିଶାଳତାର ଗୁଣଗାନ ଏବେ ଶୁଭେନାହିଁ ଦେଶର ବଡ଼ଦେଶ ହେବାର ଗୌରବ ଏବେ ବ୍ୟକ୍ତିର ପ୍ରତିଷ୍ଠା ବଢ଼ାଏ ବିଦେଶରେ ଦେଶର ବର୍ବରତା ହତ୍ୟା , ନୃଶଂସ ହତ୍ୟା ଆଉ ମେଳି ଆଜି ଭାରତୀୟ ସଂସ୍କୃତିର ମୂଲ୍ୟ ହୋଇଛି ପୁଣି ଲୋକେ ଦୟା କରନ୍ତି ଏହା ମାନି ନେଇ ଯେ କଷ୍ଟ ତ ଅନିବାର୍ଯ୍ୟ ଦୟାର ପାତ୍ରମାନଙ୍କୁ ଲୁଣ୍ଠନରେ ଭୂମିର ଭିତର ପର୍ଯ୍ୟନ୍ତ ମାଟିକୁ ଖିନ୍‌ଭିନ୍ କରି ଦିଆଯାଇଛି ସେଥିରେ କେଉଁଠି ଗୋଟେ ବୀଜ ଥିଲା ତାକୁ ଉଠାଇନିଅ ହାତରେ ଆଉ ସେହି ମାଟିକୁ ବି , ଆମେ ଭୁଲିଯାଇଛୁ ନିଜ ଭୂଗୋଳକୁ ସବୁ ହତ୍ୟା ଆମଠାରୁ କିଛି ଦୂରରେ ହେବାର ଦିଶୁଛି ଯେବେ କି ଏହା ହେଉଛି ଆମର ଖୁବ୍ ନିକଟରେ ହତ୍ୟାଗୁଡ଼ିକ ମନେରହନ୍ତି କିନ୍ତୁ ମନେ ରହେନାହିଁ ଶବ୍ଦଗୁଡ଼ିକର ମୁହଁ ସେମାନଙ୍କ ଜୀବିତ ଫଟୋ କମ୍ ଛପାଯାଇଥିଲା ବାରମ୍ୱାର ସେ ସୁନ୍ଦର ଚେହେରା ଦେଖାଯାଏ ଯିଏ ଶବ ପାଖରେ ଅବଶୋଷରେ ଠିଆ ହୋଇଥିଲା ଦିନକୁ ଦିନ ଆମେ ଜାଣିଯାଉ ତାହା ଆମର ମୁହଁ ନଥିଲା । ଆଜି ଏ ମୃତ୍ୟୁର ଚାଦର ଘୋଡ଼ି ହୋଇଥିବା ମୁହଁ ଗୁଡ଼ିକ ଅଛି ଏକା ସାଥୀରେ ରହିବାକୁ ବଳିଯାଇଥିବା କିଛି ପ୍ରମାଣ ଏବଂ ଯେଉଁମାନେ ଯା ’ କୁ ମନେ ରଖନ୍ତି ନାହିଁ ସେମାନେ ହିଁ ଶାସନ କରୁଛନ୍ତି ମସ୍ତକ ବିହୀନ ମଣିଷ କାଲି ହୋଇଯିବେ କ୍ରୀତଦାସ ଆଉ କେଉଁ ବଡ଼ ନେତାର ଆମେ ଆମ ଦେଶର ଉଜୁଡ଼ା ଇଲାକାରୁ ଖୋଜି ଚାଲିଥିବୁ ଆମ ଚେହେରା – ସ୍ୱାଧୀନତା !	0
ଈଶ୍ୱର ଜୀବନର ଶ୍ରେଷ୍ଠ ଭୂତି ଅନୁଭୂତି ଆଞ୍ଜୁଳାଏ ଅନୁରାଗ ସହ ସା ’ ରେ ’ ଗା ’ ମା ’ ର ସାତ ସ୍ୱର ଧରି ସାଧନାରେ ଥିଲି , ଅପେକ୍ଷାରେ ରଙ୍ଗ ଲଗାଇ ସବୁ ଉଝେଇଲି । ଲହଡ଼ିଭଙ୍ଗା ହସ ଅଧାଖୋଲା ସ୍ୱପ୍ନ ଭର୍ତ୍ତି ଆଖି ଅସରନ୍ତି ମମତାରେ ଜୁଡୁବୁଡ ଗୋଟେ ନିରିମାଖୀ ମନ ବିଶ୍ୱବ୍ୟାପୀ ବିଶ୍ୱାସ ଆତ୍ମାରୁ ନିଗିଡ଼ି ପଡୁଥିବା ଆପଣାପଣ ଅପେକ୍ଷାରେ ଉଜାଡ଼ି ଦେଲି ! କିଏ ଆସିବ ( ? ) କେବେ ? ମନଲୋଭା ବେଶ ଧରି ଉନ୍ମୋଚନ କରିଦେବ ସାଇତା ସମ୍ପଦ ଅଭ୍ୟନ୍ତର ଅନ୍ଧକାର ହଟିଯିବ ଦୀପାଳି ଅଖଣ୍ଡ ଜଳିବ ! ଅପେକ୍ଷାର ରୁଗୁଝୁଗୁ ଜ୍ୱଳନରେ ପ୍ରତି ଲୋମ କୂପ ମୋର ଶିହରିତ , ରୋମାଞ୍ଚିତ ବେଳେ ଗୈରିକ ବସନା କିଏ ସୃଷ୍ଟିର ଆଦ୍ୟ ବିନାଶ ଦୁର୍ଭାଗ୍ୟର ଭୟଙ୍କର ରୂପ କାରୁଣ୍ୟରେ , ନିଜେ ଭାଙ୍ଗିଯାଉଥିବ ! ଯାହା ନଥିଲା ଅପେକ୍ଷାରେ ନଥିଲା ଭାଗ କି ଭାଗ୍ୟରେ ଶୁଭୁଥିବା ଶବ୍ଦଠାରୁ ଭାବୁଥିବା ଶବ୍ଦ କେତେ କହେ ଯିଏ ବୁଝେ ବେଶୀ ବୁଝେ ଏକାନ୍ତରେ ନିଜକୁ ବୁଝିଲେ ! ଅପେକ୍ଷାରେ ବିତିଯାଏ ଜୀବନ ସମଗ୍ର ବୈଶାଖ ଥାଏ , ଯାଏ ଆଷାଢ଼ ଆସିବା ଆଶା ଜୀଇଁବାର ମୋହକୁ ବଢ଼ାଏ ! ପୂରିଲା ପୂରିଲା ଲାଗେ ଶୂନ୍ୟତାର ଅସରନ୍ତି ରୂପ ଲୋଡ଼ିବାର ସମାରୋହ ଜାରିଥାଏ ଜାରିଥାଏ ପାଇବା ବିଶ୍ୱାସ !	1
ବିଡମ୍ବନା ଡରି ଡରି ଜୀବନ ସରିଗଲା , ମଧ୍ୟମ ବର୍ଗର ଚିନ୍ତାଧାରା , ମନରୁ ଏବଂ ଭାବନାରୁ ଗଲା ନାହିଁ । ଗୋଟେ ଗୋଟେ ପଇସାକୁ , ଦାନ୍ତରେ ଧରି ଏବେ ଏ , ଶେଷ ଜୀବନରେ କ ’ ଣ ପାଇଲି ? ମନ ଖୋଲି ଟିକିଏ କେବେ , ଖର୍ଚ୍ଚ କରି ପାରିଲି ନାହିଁ , ନିଜକୁ ନା ନିଜ ପରିବାରର , କାହାକୁ ଟିକିଏ ଖୁଶି ଦେଇ ପାରିଲି ନାହିଁ । କେବଳ ପଇସା ସଞ୍ଚିବାର , ମନୋବୃତ୍ତି ଧରି , ସାରା ଜୀବନ କଟାଇ ଦେଲି । କିନ୍ତୁ ଏ ଶେଷ ଜୀବନରେ ପହଞ୍ଚି ଏବେ ଏତେ ଟଙ୍କା ଦେଖୁଚି , ଟଙ୍କାର ଗାଦୀ ଉପରେ ବସୁଚି , କିନ୍ତୁ ଲାଭ କଣ ? ଖର୍ଚ୍ଚ କରିବାର ଆଗ୍ରହ ନାହିଁ , ଯେଉଁ ପଇସା କୁ ଦିନେ ଦାନ୍ତରେ ଧରୁଥିଲି ତାହା ଏବେ ନିହାତି ମୁର୍ଖାମୀ ମନେ ହେଉଛି । ଟଙ୍କା ଆଗୁରୁ ବି ଥିଲା ଆଉ ଏବେବି ଅଛି । ଆଗେ କିନ୍ତୁ ଖର୍ଚ୍ଚକୁ , ଜାଣି ଜାଣି କାଟି ଦେଉଥିଲି । ଆଉ ଆଜି ଟଙ୍କା ନିଜେ ଥାଇ , ମୋର ଖୁଶି ସବୁକୁ କାଟି ଦେଉଛି , ଏହାହିଁ ଜୀବନର ବିଡମ୍ବନା ।	0
ସାଗରର ପ୍ରିୟା ଅପେକ୍ଷାରତ ନିରଙ୍କୁଶ ଝରଣାଟିଏ କଳକଳ ନାଦ କରି ବହି ଚାଲିଯାଏ ନିରାକାର , ନିରବଚ୍ଛିନ୍ନ , ନିର୍ଭୟା ସେ ଗତି ତାର କେବଳ ଅର୍ଣ୍ଣଭ ଯାଏ । କି ସୁନ୍ଦର ମାଧୁର୍ଯ୍ୟରେ ସେ ଆଜି ପରିପୂର୍ଣ୍ଣା ଯୌବନ ର ମଧ୍ୟ ଭାଗ ରେ ହୋଇଛି ଉତ୍ପର୍ଣ୍ଣା ଦେଖି ତାକୁ ବିମୋହିତ ବର୍ଷାର ପାଣି ସ୍ଵାଗତ ଜଣାଏ ତାକୁ ଇନ୍ଦ୍ରଧନୁ ଟାଣି । ଅକସ୍ମାତ ସେ ବିଜୁଳିର ଚମକ ସୁନ୍ଦରୀ ତରୁଣୀର ଆଖିର ଝଲକ ନଦୀଗର୍ଭର ସେ ଚନ୍ଦ୍ରାଲୋକ ଲାଗେ କୁଆଁରି ମଥାର ତିଲକ । ନଦୀର ଆତ୍ମା ଆଜି ସୁପ୍ତ ପ୍ରାୟ କିନ୍ତୁ ତାର ଅପେକ୍ଷା ଶେଷ ହେବ ନିଶ୍ଚୟ ଆତ୍ମା ତାର ଦିନେ ଜାଗୃତ ହୋଇଛି ସାଗରକୁ ଛୁଇଁବାକୁ ମନ ହୋଇଛି ଅଥୟ । ଅଙ୍ଗିକାର କରୁଛି ମୁଁ ଶେଷେ ଆଜି ନୁହେଁ ମୁଁ କାହାରି ତନୟା ପାପୀ ହେଲେ ପଛେ ହେବି ମୁଁ ଆଜିଠୁଁ ହେଲି ମୁଁ ସାଗରର ପ୍ରିୟା ।	1
ମୃତ୍ୟୁ କୋକେଇ ଉପରେ ପ୍ରାଣଶୂନ୍ୟ ଶରୀର , ଆତ୍ମୀୟସ୍ୱଜନଙ୍କ ବୁକୁଫଟା କ୍ରନ୍ଦନରେ ପ୍ରକୃତି ଭାରାକ୍ରାନ୍ତ , ସାହିପଡ଼ିଶା ବୟୋଜ୍ୟେଷ୍ଠ ଲୋକ ବାରମ୍ବାର ସତର୍କ କରି ଚାଲିଛନ୍ତି – ବିଳମ୍ବ ହେଲାଣି , ଶୀଘ୍ର ନେଇଚାଲ ସ୍ନେହ , ପ୍ରେମ ସବୁର ଉର୍ଦ୍ଧ୍ଵରେ “ ମୃତ୍ୟୁ ” ରୂପକ ଶାଶ୍ୱତ ସତ୍ୟ ବନ୍ଧୁ ପରିଜନ ଆଗେଇ ଆସିଲେ ଶେଷ ଯାତ୍ରାରେ ସାଥି ହେବାକୁ “ ରାମ ନାମ ସତ୍ୟ ହେ ” ଧ୍ଵନିରେ ବାୟୁ ମଣ୍ଡଳ ପ୍ରକମ୍ପିତ ଉପସ୍ଥିତ ଦର୍ଶକେ ଜନ୍ମ - ମରଣର ପରିକଳ୍ପନା କରି ସ୍ତବ୍ଧ ମାନବଜୀବନର ଶାଶ୍ୱତ ସତ୍ୟକୁ ଜାଣି ମଧ୍ୟ କେହି ସହଜରେ ଗ୍ରହଣ କରିପାରୁ ନାହାନ୍ତି ଶବଯାତ୍ରା ଚକ୍ଷୁପ୍ରଦେଶରୁ ଅନ୍ତର ହୁଅନ୍ତେ ସମସ୍ତେ ଫେରିଗଲେ କର୍ତ୍ତ୍ୟବ୍ୟର ଆହ୍ୱାନରେ ବଞ୍ଚିବାର ଆଶା ବାନ୍ଧି ପୁଣି ଥରେ ମୃତ୍ୟୁ ଉପରେ ଜୀବନର ବିଜୟ ହେଲା …	0
ଦୁର୍ନୀତି ତମ ହୃଦୟକୁ ମୋ ହୃଦୟ ସହିତ ଯେଉଁ ପୋଲଟି ଯୋଡ଼ିଲା ସେଥିରେ ବି ଥିଲା ଘୋଟାଲା ! ବିପର୍ଯ୍ୟୟ ତୁମ ପ୍ରେମର ବନ୍ୟାରେ ବହିଯାଇ ଯେବେ କୂଳରେ ଲାଗିଲି , ମୁଁ ଆଉ ରିଲିଫ ନେବା ଅବସ୍ଥାରେ ନ ଥିଲି । ସମ୍ପର୍କ ଅସରାଏ ବର୍ଷାରେ ଧୋଇ ହୋଇଗଲା ରାସ୍ତା । ଗାଁ ସଡ଼କ ଥିଲା ନା ହୃଦୟର ବାଟ କିଛି ଜାଣି ହେଲାନି ! ଅକର୍ମଣ୍ୟ ତମ ଆଖିରେ କଡ଼ ଲେଉଟାଉଥିବା ପ୍ରେମ ମୋର ନିଦ ଖରାପ କରେ … ମୋର ଅସହାୟତା ଦେଖି ଚିଡ଼ାଏ ଶ୍ରାବଣ । ଜୀବନ ତମ ହୃଦୟରେ ପୂର୍ଣ୍ଣିମା ରାତିରେ ଉଠିଥିବା ଜୁଆର ପ୍ରତିପଦାକୁ ଧୋଇ ସାରିଥିଲା ମୋ ହୃଦୟରୁ ବାଲିଘର ! ଦୂରତା ସୂର୍ଯ୍ୟକୁ ଉଷ୍ମତା ମାଗିଲ ତ କ ’ ଣ ମାଗିଲ ? ଶୀତଳତା ମାଗି ଦେଖ । ସାଗରକୁ ଗଭୀରତା ମାଗିଲ ତ କ ’ ଣ ମାଗିଲ ? ନୀରବତା ମାଗି ଦେଖ । ପ୍ରେମିକକୁ ପ୍ରେମ ମାଗିଲ ତ କ ’ ଣ ମାଗିଲ ? ଦୂରତା ମାଗି ଦେଖ ! ଦୁର୍ଭାଗ୍ୟ ଲେଖାଥିଲା ଚେତାବନୀଟିଏ ଗୋଲାପ ନା ସିନ୍ଦୂର ରଙ୍ଗରେ , ଦେଖିଲି ପାଦ ଖସିଗଲା ପରେ ବର୍ଷା ଭିଜା ପିଚ୍ଛଳ ରାସ୍ତାରେ ! ବିପଦ ମୋ ଆଖି ତମ ଆଖି ମିଶି ଧରିଲେ ଯେଉଁ ରାହା ଦୁର୍ଘଟଣା ଭରା ଥିଲା ତାହା !	0
ମୋତି ଟିଏ ମୋତିଟିଏ ବଢ଼େ ଶାମୁକା ଭିତରେ କେତେ ଆନନ୍ଦରେ ମା ତୋ ପେଟରେ ଅଛି ଆଜି ମୁଁ କେତେ ଆତଙ୍କରେ । । ଶିପ ଟିଏ ଜାଣ ଦିଏ ତା ପରାଣ ମୋତିର ଜନମ ପାଇଁ ମୋତି ଟିଏ ମୁଁଇ ମୋର ମୃତ୍ୟୁ ପାଇଁ ମା ’ ତୁ ପାଞ୍ଚୁ କି ପାଇଁ ? ଶାମୁକାର ରୁଣ ମୋତି ଯେ ବୁଝେନା ମା ରୁଣ ଝିଅ ଜାଣେ ସେହି ଦୁହିତା , ସାଜି ସଳିତା ଦୁଇ କୁଳକୁ ଗୌରବ ଆଣେ । । ମା ତୋର ଦୁଃଖ , ଜାଣିଛି ଅନେକ ତୋର ଦୁଃଖ ବଢାଇବି ନାହିଁ କରୁଛି ଶପଥ ଜନମ ନେବି ମୁଁ ତୋ ଲୁହ ପୋଛିବା ପାଇଁ । । କନ୍ୟା ମୋତି ମୂଲ ଦୁନିଆ ବୁଝେନା ମା କି ପାରୁନୁ ବୁଝି ତୁ ନ ଚାହିଁଲେ ଏ ଦୁନିଆରୁ କନ୍ୟା ରତ୍ନ ଯିବେ ହଜି । ।	0
ଭିକ୍ଷା ଭିକ ଦିଅ ମା ! ଭୋକରେ ଆଉଟି ଘାଣ୍ଟି ହେଉଛି , ଅଭିଶପ୍ତ ଆତ୍ମା ଛାଟି ହେଉଛି କଦର୍ଯ୍ୟ , କଳଙ୍କ ବନ୍ଧନ ପାଇଁ ମୁଁ … ଦେ ମା ! ପ୍ରସାଦ ଟିକେ … ମୁକ୍ତି ମାର୍ଗର । ଲାଳସାର ହୋମ … ଛଳନା ର ଯଜ୍ଞ , କାଳ କାଳ ଧରି ପୋଡ଼ି ହେଉଛି , ମା , ଦେ ଆଞ୍ଜୁଳାଏ ନିରୀହତା , ନିଆଁ ଲଗା ତଣ୍ଟିରେ ଶୋଷ ମରୁନାହିଁ । ସଂସାର ଆଘାତ କ୍ଷତ ବିକ୍ଷତ , ଦେହ ସାରା ମୋର ପାପର ଘା ’ ଭଣ ଭଣ ମାଛି ରକ୍ତ ପିଉଛନ୍ତି ଲେସି ଦେ ଲୋ ମା ପୂର୍ଣ୍ଣ ଚନ୍ଦନ ଜୀବନ ଜଞ୍ଜାଳ ତୋତେ ଅର୍ପଣ । ଆତ୍ମାର ମନ୍ଦିର ଭିକ୍ଷା ସ୍ଥଳୀ ମୋର ଶତ ରାକ୍ଷସଙ୍କ ଭିଡ଼ କେହି ଶୁଣୁ ନାହିଁ ଭିକ୍ଷା ଅଳି ମୋର ଭିକ୍ଷା ଥାଳି ପୁରା ଖାଲି ଲୋ ! ଶୁଷ୍କ କୋରଡ଼ରେ ଅନ୍ଧ ପକ୍ଷୀ ମୋର ଡରି ଡରି ଦିନ ଗଣୁଛି , ପ୍ରହର ପ୍ରହର ଅସ୍ତ ବ୍ୟସ୍ତ ହୋଇ , ଯମ ଡାକରା କୁ ଲୁଟୁଛି ଦିଅ ମା ତ୍ରାହି ଟିକେ ଜୀବ ମୋର ବଳି ଯାଉଛି ।	0
ସତ କେବେ ଲୁଚେ ନାହିଁ ସତ କେବେ ଲୁଚେ ନାହିଁ , ଯାହା ହୁଏ ଭଲ ପାଇଁ । କହିଦିଅ ଭଲପାଅ , ଆଉ ଏତେ ଲୁଚାଅନି । ଦୁଃଖ ଦେଇ ପାଅ କି ମଜା ? ମୋ ପ୍ରିୟା ତୁମେ ଭାରି ଅବୁଝା । ଜାଣେନା ମୁଁ ତୁମକୁ କେତେ ଭଲ ଯେ ପାଉଛି ! ତଥାପି ଭଲ ଲାଗେନା ତୁମ ବିନା ମତେ କିଛି । ଦେଲେ ଦିଅ ଯାହାବି ସଜା , ମୋ ପ୍ରିୟା ତୁମେ ଭାରି ଅବୁଝା । ଜାଣେନା ମୁ ତୁମର କିଛି ନାଁ କି ଠିକଣା ! ହେଲେ ବି ତୁମ ପ୍ରେମ ରେ ହେଲି ବାଟ ବଣା । ତୁମେ ରାଣୀ ମୁ ତୁମ ରାଜା । ମୋ ପ୍ରିୟା ତୁମେ ଭାରି ଅବୁଝା ।	0
ପ୍ରିୟାର ଚିଠି ମୋ ପ୍ରିୟାର ଚିଠିପାଇଛି ଆଜି ମୁଁ ବାହଘର ତାର ଲେଖିଛି ଭଙ୍ଗା ମନ ନେଇକେମିତି ଯିବି ମୁଁ ସେହି କଥା ଖାଲି ଭାବୁଛି । କେମିତି ଦେଖିବିବଧୂବେଶ ତାର କେମିତି ଏମନ ସହିବ ଯେତେ ବୁଝେଇଲେଅବୁଝା ମନକୁ ମନଟାକି ସତେ ବୁଝିବ । କି ଉପହାରଅବା ଦେବି ପ୍ରିୟାକୁ ଦେଖିକି ତା କନିଆଁ ବେଶ ଆଖିର ଲୁହକୁଓଠରେ ଚାପି ମୁଁ କେମିତିଗୋ ହସିବି ହସ । ଚିଠିରେ ଦେଇଛିରାଣ ଯେ ତାହାର ନିମନ୍ତ୍ରଣ କରି କହିଛି ଶେଷଥର ସିଏଦେଖିବ ବୋଲିକି ମନ ତାର ପରା ଚାହିଁଛି । କନିଆଁ ବେଶରେଦେଖିଦେଲେ ତାକୁ ଆଖିରୁ ମୋ ଲୁହ ଝରିବ ମଥାର ଚନ୍ଦନହାତର ମେହେନ୍ଦୀ ମୋପାଇଁ ବଜର ପଡିବ । କେମିତି ଭାଙ୍ଗିବିରାଣ ମୁଁ ତାହାର ସେକଥା ଆଜି ମୁଁ ଭାବୁଛି ଶେଷ ଦେଖା ପାଇଁରାଣ ଖାଇ ସିଏ ଅନୁରୋଧ ପରା କରିଛି । ଆଖିର ଲୁହକୁଓଠରେ ପିଇ ମୁଁ ଯିବି ବୋଲି ମାନେ ଭାବିଛି ସିଏ ସିନା ହେବଆଉ କାହାର ଯେ ମୁ ଯେ ତାକୁ ଭଲ ପାଉଛି ।	0
ତୁମ ମନ ଏକ ତୁମ ମନ ଏକ ଅବୁଝା ଗଣିତ ବେଳ ନାହିଁ କଷିବାକୁ ? ମୋ ପାଇଁ କି ଅଛି ଜୀବନ ସାହିତ୍ୟ କାଲି ପାଇଁ ଘୋଷିବାକୁ … … … ମନକୁ ତୁମର ବୁଝିବାକୁ ଯାଇ ଅବୁଝା ମୁଁ ହୋଇ ଗଲି , ହୃଦୟକୁ ତୁମ ଖୋଜିବାକୁ ଯାଇ ନିଜକୁ ହଜାଇ ଦେଲି । । ହୃଦୟକୁ ତୁମର ଅଥଳ ସାଗର ବେଳ ନାହିଁ ମାପିବାକୁ ମୋ ପାଇଁ କି ଅଛି ନିଜ ହାତେ ନିଜ ଆଖି ଲୁହ ପୋଛିବାକୁ … … … ମନ ଚଢେଇ ମୋ ଉଡିବୁଲୁଥିଲା ଉଡି ଉଡି ଥକ୍କି ଗଲା , ପ୍ରେମ ତରୁଡାଳେ ବସା ବାନ୍ଧିଥିଲା ବତାସ ଉଡାଇ ନେଲା । । ପ୍ରେମ ସେତ ତୁମ ଏକ ଉପନ୍ୟାସ , ବେଳ ନାହିଁ ପଢିବାକୁ ମୋ ପାଇଁ କି ଅଛି ଛାତିତଳ କୋହ ଚାପି କିଛି ଲେଖିବାକୁ … … …	0
ଓଡ଼ିଆ ଜାତିର ଗର୍ବ ପଖାଳ କଂସାକୁଶାଗ ବଡ଼ିଚୁରା ଜିଭରୁ ଗଢ଼ାଏ ଲାଳ କଞ୍ଚା ଲଙ୍କା ଆମ୍ବପାଗ ଦଳିଦେଲେ ଭୋକକରେ ଅସମ୍ଭାଳ - ଦହିଚୁଡ଼ା ସଙ୍ଗେଛେନା କି କଦଳି ଜଳଖିଆ ରେ ପ୍ରସିଦ୍ଧ ଡ଼ାଲମା , ସନ୍ତୁଳାଛୁଙ୍କ ବାସନାରେ ମନ ଭୋଜନକୁ ବାଧ୍ୟ ଆମିଷାସି ଲୋକଆଗରେ ଉଚ୍ଚାର ପୋହଳା , ଭାକୁର ରୋହି ମାଗୁର , ଇଲିଶିକାନରେ ବାଜିଲେ କ୍ଷଣକେ ଯିବେ ସେ ରହି - ଚିଲିକା କଙ୍କଡ଼ାରାଇକିଆ ଖଡ଼ା ମୁଣ୍ଡଳିର ଚୁନା ମାଛ ବାଘୁଆ ଚିଙ୍ଗୁଡିନଜର ପଡ଼ିଲେ ଧରିବ କେଉଟ ପଛ ରସଗୋଲା ରସକିଏ ଯେ ଭୁଲିବ ସାଲେପୁର ପାହାଳରେ ପଶ୍ଚିମ ବଙ୍ଗଟିଜିତିଗଲା ସିନା ଓଡ଼ିଆ ମନ ନ ମାନେ - ନୟାଗଡ଼ ଗଲେଛେନାପୋଡ଼ ଖାଅ ପୁରୀରେ ଅନ୍ନ ପ୍ରସାଦ ଖାଇ ଖୁଆଇକିଓଡ଼ିଆ ଗରିବ ସଂସାରେ ଅଛି ପ୍ରବାଦ । ପୁରୁବ ପୁରୁଷଓଡ଼ିଶା ମାଟିରେ କିମ୍ବଦନ୍ତି ଛନ୍ତି ରଖି ଅଳସୁଆ ବୋଲିକହିବେନି କେହି କୋଣାରକ କାମ ଦେଖି । ଓଡ଼ିଆ ଖାଇବାସଂସାରେ ବିରଳ ବାରମାସେ ତେର ପର୍ବ କାଳିଆ ଠାକୁରଳିଳା କରୁଛନ୍ତି ଓଡ଼ିଆ ଜାତିର ଗର୍ବ ।	1
ଝଡ଼ବର୍ଷା ବିପର୍ଯ୍ୟସ୍ତ ଇଲାକା ସାଉଁଟି ନେଇଚି ସବୁ ଚାଟିଚୁଟି ମାଟିର ଛାତିରୁ ଯେତେ ସରାଗ - ଯେତେ ସରଳତା ଝଡ଼ର ଶକ୍ତ ପଞ୍ଝା ! ଭାଙ୍ଗିଯାଇଚି ସବୁ ଗଛ , ଘର ଓ କୁଡ଼ିଆ ଭାଙ୍ଗି ଯାଇଚି ମନ ଉଭେଇ ଯାଇଚି - ସବୁ ଆଲୁଅର ଛିଟା ବ୍ୟଥିତ ସକଳର ପ୍ରାଣ ! ଅବାରିତ ବର୍ଷା ଅସ୍ତବ୍ୟସ୍ତ ଚାରିଦିଗ ଅଟକି ଯାଇଚି ବଞ୍ଚିବାର ସ୍ରୋତ ବାସିଯାଇଚି ଭାତ - ଲୁଣ , ଜୀବନର ଭାଷା ଅବାରିତ ବର୍ଷା ଜଳମଗ୍ନ ଗୋଟା ଇଲାକା ! ବର୍ଷାର ପ୍ଲାବନ ଧୋଇ ନେଇଚି ପୋଛିପାଛି ଜୀଇଁ ଉଠିବାର ସବୁ ସମ୍ଭାବନା ସକଳ ସରାଗ ସକଳ ସପନ !	0
ଦୁଃଖ ଏ କି ବପର୍ଯ୍ୟୟ ! ମୋ ସମାଜର ; ଥରାଇ ଦିଏ ହୃଦୟକୁ ବହି ଆସେ ଲୁହଧାର । ନୈତିକତା ହରାଏ ଏଇଠି ଛାତ୍ର ସମାଜ ବିବ୍ରତ ଯେଉଁଠି ମୁଁ ଦେଖି ମଳିନତା , ଶିକ୍ଷକର ତେଜ ! କାହିଁକି ଧ୍ୱଂସ ଆଜି ? ଏ ଦେଶର ମହାନତା ପ୍ରତିଠାରେ ଦିଶିଯାଏ ସିନା , ୟା ’ ର ନଗ୍ନତା ! ସ୍ୱଚ୍ଛତାର ଦିଗ ଖୋଜିବାର ପ୍ରଶ୍ନ କାହିଁ ? ଲୁଚେ ଯିଏ ମିଥ୍ୟାର ଅନ୍ଧାର ଜାଲରେ । ବରଷା ଛାଡ଼ିଲେ ବି ଥାଏ ଏଇଠି ବତାସର ଆଶଙ୍କା ପ୍ରତିଠାରେ ସେଥିପାଇଁ ମନରେ ରହିଥାଏ ଦକା !	0
କୈସିୟସ୍ କ୍ଲେ ’ ର ହାରିବା ଯିଏ ନିଜର ମୁନିବକୁ ତଉଲିବେ ରକ୍ତରେ ଆଜି , କାଲି ମଧ୍ୟ ସେ ତଉଲିବେ ରକ୍ତରେ ଆଜି ନିଜ ରକ୍ତରେ କାଲି ମୋ ରକ୍ତରେ ପରଦିନ ସେ ସଂଗ୍ରହ କରିବେ ରକ୍ତ ଶିଶୁମାନଙ୍କର ଏ କାର୍ଯ୍ୟ ପାଇଁ ସେହି କୈସିୟସ୍ କ୍ଲେ ’ ଯେବେ ହାର ମାନିଗଲା ଶିଶୁଟିଏ ଠାରୁ ତେବେ ସେ ଶିଶୁ ହତ୍ୟା ଦୋଷରୁ ବଞ୍ଚିଗଲା ସେ ନିଜ ଶରୀରର ବଳ ପ୍ରୟୋଗରୁ ବଞ୍ଚିଗଲା କିନ୍ତୁ ସେ ହାର ମାନି ନାହିଁ ଶିଶୁଟିର ନିଶ୍ଚଳ ଚରିତ୍ର ପାଖରୁ ! ଯେହେତୁ ଆମେ ଶିଶୁଟିକୁ ଆଜି ନେଉଛୁ କୈସିୟସ୍ କ୍ଲେ ’ ସହ ଲଢ଼ିବାକୁ ଏବଂ ଏହା ସୁପାରିଶ କରୁଛୁ କି କୈସିୟସ୍ କ୍ଲେ ’ ନିଜେ ହାର ମାନୁ ଶିଶୁଠୁ କୈସିୟସ୍ କ୍ଲେ ’ ବାରମ୍ୱାର ହାର ମାନିଯାଏ ଆଉ ଗୋଟେ ଶିଶୁକୁ ସହଭାଗୀ କରାଏ ହିଂସାର ଧନ୍ଦାରେ ଯିଏ କି ଲଢ଼ିବାକୁ ଯାଇଥିଲା ତା ’ ର ମନୋରଞ୍ଜନ କରିବାକୁ ନିଜର ନୁହେଁ ଏବଂ ଏହି ଶିକ୍ଷା ପାଇ ଲଉଟେ ମନୋରଞ୍ଜନ ପାଇଁ ହିଁ ସେ ଲଢ଼ିବ । ହିଂସା , ନିରୋଳା ହିଂସା କେତେ ସହଜ ତହିଁରେ ଥାଏ ରାଜାଶ୍ରୟ , ପୁଣି କ୍ଷମାଦାନ ବଳୁଆ ଲୋକେ ଖୋଜନ୍ତି ଦୁର୍ବଳଙ୍କୁ ଗୋଟେ ପଟେ ଥାଏ ଡାକ୍ତରଖାନା , ଝୁମ୍ପୁଡ଼ିଘର ହଜାରେ ବର୍ଷରୁ ବଞ୍ଚିତ ଜାତି ବର୍ଗର ଶବକୁ ଲୁଟୁଥିବା ଲୋକେ ଧ୍ୱସ୍ତ ଘର ଦୂଆର ଯାହାଙ୍କୁ ଏମାନେ କୁହନ୍ତି ନିର୍ଭୟ ରହିବାକୁ ଏବଂ ଆରପଟେ ଥାଏ ଚିତ୍ରକର ଯିଏ ନିଜ ରକ୍ତରେ କାଗଜ ଉପରେ ସେମାନଙ୍କ ଚିତ୍ର ଆଙ୍କେ ଲୋକଙ୍କ ମନରେ ସୃଷ୍ଟି କରେ ଭୟ !	0
ପଦଟିଏ କଥା ମନର ଭାବନା ରହିଥାଏ ମନେ ମନେ ଓଠରୁ ଖସିଲେ ଫେରେ ନାହିଁ ଆଉ ଦିନେ ! ଦେଇଥିବା କଥା ଭୁଲିଯାଇପାରେ କେହି ଶୁଣିଥିବା କଥା କିଏ ଭୁଲିପାରେ ନାହିଁ ଜଳାଏ ମନକୁ ସ୍ମୃତି ତା ’ ର ନିଶିଦିନେ ! ପଦଟିଏ କଥା ଭାଙ୍ଗିଦିଏ ସବୁ ଆଶା ପଦଟିଏ କଥା ଭରିଦିଏ ମନେ ନିଶା କଥାର କୁହୁକ କରେ ଯିଏ କହି ଜାଣେ ! କଥା ପଦଟିଏ ମଳୟ ମହକଭରା ପଦିଏ କଥା ବି ବଇଶାଖୀ ଟାଣ ଖରା ମନ ହଜିଯାଏ କଥାର କୁହୁକ ବନେ !	0
ବ୍ୟଥା ମୁଁ ଆଙ୍କିଥିଲି ଏକ ଗୋଲାପି ଚୁମ୍ୱନ ତୁମ ଗୋଲାପି ଓଠରେ ଦିନେ ବର୍ଷା ରାତିରେ , ତୁମର ମନେ ଅଛି ତ ସେ ରାତି କଥା ତୁମ ସତୀତ୍ୱ ହଜିଗଲା ବୋଲି ତୁମେ ପାଇଥିଲ କେତେ ବ୍ୟଥା ! ସେ ରାତିର ବର୍ଷାରେ ଯଦିଓ ଭିଜିଥିଲା ଦେହ ତୁମର ତଥାପି ତୁମ ସ୍ପର୍ଶର ଉଷ୍ମତାରେ ମୁଁ ଜଳି ଯାଉଥିଲି ପ୍ରତିକ୍ଷଣ । ତୁମ ମଥାରୁ ଝରି ପଡୁଥିଲା ବର୍ଷା ବିନ୍ଦୁ ବୋହି ଯାଉଥିଲା ତୁମ ଓଠ ଫାଙ୍କ ଦେଇ ମୋ ତୃଷାର୍ତ୍ତ ହୃଦୟକୁ ଲକ୍ଷ ଇସାରା ଦେଇ । ମନେ ଅଛି ତ ସେ ରାତି କଥା ! ତୁମର “ ହଁ ” “ ନାଁ ” ଭିତରେ ଥପ୍ ଥପ୍ ବର୍ଷାର ଶବ୍ଦ ଭିତରେ ଆମ ଅଜାଣତରେ ସବୁ କିଛି ଶେଷ ହୋଇଗଲା । ଆଜି ବି ମନେପଡ଼େ ସେ ରାତି କଥା କେତେ ସ୍ମୃତି କେତେ ବ୍ୟଥା ତୁମେ ହଜେଇନ ସବୁ କିଛି ବରଂ ପାଇଛି ପୂର୍ଣ୍ଣତା !	1
ପୁନଶ୍ଚ ଜୀବନ ଇଚ୍ଛାହୁଏ ସକାଳକୁ ଧରି ରଖିବାକୁ ତମାମ ଦିନରେ ଦୀର୍ଘ ନିରବତା ଶାନ୍ତ ସ୍ନିଗ୍ଧ ସୁରୁଯର କୋମଳ କିରଣ ସବୁଜିମା ଘାସ ଗାଲିଚାରେ ମୀନାକରା କାକରର ରଙ୍ଗିନ୍ ତ୍ୱରଣ ବାସ୍ନା ଭର୍ତ୍ତି ଫୁଲଙ୍କର ଅପୂର୍ବ ମେଲଣ ନିଆରା ଅନୁଭବ ଆହା ବିଚିତ୍ର ବର୍ଣ୍ଣର ବିଭା , ସତେ କି ବସନ୍ତ ଇଏ ଜୀବନର ଆଦ୍ୟ ଆକର୍ଷଣ , ଧରିକି ରଖନ୍ତି ତାକୁ ହାତ ପାପୁଲିରେ ହୃଦୟରେ ମାନସପଟରେ ତମାମ ଦେହରେ ପ୍ରତିଟି ବେଳାରେ । । ଆଖିର ପଲକମାତ୍ରେ ଅନ୍ତର ହୁଅଇ ସୂର୍ଯ୍ୟ , ଚାହିଁଲା ବେଳକୁ ଖାଲି ବୈଶାଖର ତାତି ମଧ୍ୟାହ୍ନର ତୀବ୍ର ଆନ୍ଦୋଳନ ଇଏ ବୋଧେ ଜୀବନ ଓ ଯୌବନ ମଝିର ସଂଗ୍ରାମ ବୈଶାଖରେ ବସନ୍ତର ମଧୁ ଗୁଞ୍ଜରଣ , ତତଲା ଝାଞ୍ଜିରେ ଚନ୍ଦନର ବାସ୍ନା ଜଣାପଡ଼େ ନାହିଁ ଜୀଇଁବାର ତୃଷ୍ଣା ମଧୁମୟ ଲାଗେ ଜୀବନ ସଙ୍ଗୀତ ଆଗକୁ ବଢ଼ିବା ସଂକଳ୍ପ ନିହିତ ପାଦ ଥମିଗଲେ ଦିନ ଚାଲିଯାଏ ଆଗକୁ ଶ୍ୟାମଳ ଅନ୍ଧାର ଘୋଟଇ ସେଇ ଅନ୍ଧାରର ନିବିଡ଼ ରଙ୍ଗରେ ଚିନ୍ତାରେ ଚେତନା ଶୋଇଯାଏ ଧୀରେ ପୁଣି କେବେ ସିଏ , ଅନ୍ଧାରିପଣରେ ନେଶି ହୋଇଯାଏ ମଶାଣି ଜୁଇରେ ଅନେକ ଅଧୁରା ସ୍ୱପ୍ନ ରହିଯାଏ ସଯତ୍ନେ ସାଇତା ଦେହ ମରିଯାଏ ଆତ୍ମା ଚାଲିଯାଏ ଦୂରେ ବହୁ ଦୂରେ ମିଶିଯାଏ ସିଏ ପରମ ଆତ୍ମାରେ ପରମ ତୃପ୍ତିରେ ଶୁଭ ସକାଳର ଓଁ କାର ନାଦରେ ବୀଜଟିଏ ହସେ ମହା ଆନନ୍ଦରେ ପୁନଶ୍ଚ ଅମୃତ ଜୀବନ ସଞ୍ଚରେ ! !	1
ମାଟିଖଞ୍ଜା ଘାସର ନଅର ତଳେ ଲୁଚିଥିଲା ଜେଜେଙ୍କ ତମାମ ପିଲାଦିନ ଯୌବନର ଫାଜିଲାମି ଚାଳଘର , ଆୟୁଷ , ଚଉପାଢ଼ି ମାର୍ବଲ ବାରଣ୍ଡାରୁ ପହଁରିଯାଏ ଆଖି ଚାଳଘର ମାଟି କଙ୍କାଳରେ ଯେଉଁଠି ଠିଆ ହେଇଚି କୋଠାଘର ବଗିଚା ଦେଇପିଣ୍ଡି ମୁଣ୍ଡେଇଚି ଅଧଲାଖ ଟଙ୍କାର ପଥର ଚଉଁରା ବଉର ଜମିଦାରୀ ( ଇଛା ) ବହପରେ ! ନଉଲିଖରା ଲୋଟଣି ଖେଳୁଚି ଫୁଲଙ୍କ ଗାଲରେ ଗୁମୁରି ଉଠୁଚି ପିଲାଦିନ ମା ’ ର ପ୍ରଶୁଣିଏ ପଖାଳ ଛତୁପୋଡ଼ା , ଶୁଖୁଆ , ବେଶରରେ ଚହଟି ଉଠୁଚି ସକାଳ ଆମ କାନ୍ଦ କାନ୍ଦ ପେଟରେ ବଉର ଡିମା ଡିମା ଆଖିରେ ସାରିଙ୍ଗିଯାଏ ବେତ ଆମ ଅବୁଝା ପିଠିରେ ପାଠ ସବୁ ବାହାରୁଥିଲା କଳା ନିଶ୍ୱାସ ହେଇ , ଆମ ଡିବି ଆଲୁଅରେ ! ମାଟି ଚିଆର ଉପରେ ବସି ବୁଢ଼ୀମା ’ ଖୁଣ୍ଟୁଥିଲା ତା ’ ର ବହୂ ହେଇ ଆସିବାର ଦିନ ଭେଣ୍ଡିଆ ପୁଅର ମଲା ମୁହଁରେ ଆଙ୍କୁଥିଲା ନାତୁଣିର ଦୋଳ ମୁକୁଟ ନାତିର ବାହାବେଦୀ ତେଲିଙ୍ଗି ବାଜାର ଗୀତ , ସାହାନାଇ ଅଣ୍ଟିଏ ଭବିଷ୍ୟତକୁ ମାଗୁଥିଲା ମୁଠିଏ ଆୟୁଷ ଚେନାଏ ପାକୁଆ ଓଠର ହସ ! ବଉର ମେଞ୍ଚାଏ ସ୍ୱପ୍ନ ଫୁଲ ହେଇ ଫୁଟୁଥିଲା ନଡ଼ିଆ ଗଛରେ , ମୁଁ ଝାଉଁଳି ଯାଉଥିଲି ଗଛକୁ ଉଇ କାଟିଲା ପରି କାଳେ କିଛି ନ ହେଇପାରିବାର ଆଶଙ୍କାରେ ! ଏବେ ଜଳ ଜଳ ଦୁଶି ଯାଉଚି ମୋ ଆଖିକୁ ଆମ ମାଟିଖଞ୍ଜା କୋଠାଘରକୁ ଆସିଲାବେଳେ ମାଟିଖଞ୍ଜା ରଖି ଦେଲା ବଉର ରୁମ୍‌ଝୁମ୍ ପାଣିକାଚ ନିଆଁ ପରି ଦାଉ ଦାଉ ଜଳୁଥିବା ଠୋପାଏ ସିନ୍ଦୂର କୁଟାଗଦାର ନିଆଁପରି ବାପାଙ୍କ ପରମାୟୁ ! ଠଣାରେ ରହିଗଲା ! ଷଠୀଘର କଉଡ଼ି ଚାଳରେ ଖୋସି ହେଇଗଲା ବେତ , ଶାସନ ମାଟିକାନ୍ଥ ଧସିଗଲା ଆଈମା ’ ର ଆଶାରେ ବାରିକବାଟ କିଳିଦେଲା ଗାଁରେ ରହି ଜଗତକୁ ଜାଣିବାର କଥା କୋଠାପିଣ୍ଢାରେ ବସି , ମୁଁ ଏବେ ଭୋଗୁଚି ମାଟିଘରର ବ୍ୟଥା ମୋ ହଜିଲା ଦିନର ଦଶା !	1
କୃଷକ କଣ ପାଇଲି ମୁଁ ଏତେ କଷ୍ଟ କରି ତୋରାଣୀ ଟିକେ ପିଇ ଦିନ ରାତି ଖଟି ଖଟି ହାଡ ମାଂସ ସବୁ ପାଣି କରିଦେଇ କ ’ ଣ ପାଇଲି ମୁଁ ଗୋଟେ କୃଷକ ହୋଇ ପୁଅଟା  ମୋର ଚାଲିଗଲା ସେପାରିକୁ ପଇସା ବିନା ପିଲାଟା ମୋର କାନ୍ଦୁଥିଲା ଔଷଧ ଟିକକ ବିନା ନା ଆଉ କରିବିନି ସେ ଧାନ ମୁଗ ଆଳୁ ପିଆଜ ଭେଣ୍ଡି ସାଗ ଆଉ ବାଇଗଣ କଣ ଲାଭ ଏତେ ସବୁ ଥାଇ ଯଦି ବଞ୍ଚେଇ ପାରିଲିନି ପୁଅଟାର ଜୀବନ ଯାଉଚି ଆଜିଠୁ ମୁଁ ପଇସା ଗଛ ଲଗେଇବି ସହରରେ ରିକ୍ସା ଟାଣି ଖଟିକି ପଇସା କମେଇବି ସବୁ ଚାଷୀ ଭାଇ ମାନେ ଚାଲ ଆଜିଠୁ ପଇସା କମାଇବା ଏଦୁନିଆର ଲୋକମାନଙ୍କୁ ଖାଦ୍ୟ ବଦଳରେ ପଇସା ଖୁଆଇବା …… . .	0
ଶିବଶକ୍ତି ଶିବଶକ୍ତି ଶକ୍ତିଶିବ ଶିବ ହିଁ ସୁନ୍ଦର , ଶିବଶକ୍ତି ମିଳନରେ ସୃଷ୍ଟି ଏ ସୃଷ୍ଟିର । ଶିବ ଭକ୍ତ ଶୈବ ପୁଣି ଶକ୍ତି ଭକ୍ତ ଶାକ୍ତ , ତାଙ୍କ ଚରଣରେ ଭକ୍ତ ହୁଏ ପାପମୁକ୍ତ । ଶିବ କ୍ରୋଧ କଲେ ସୃଷ୍ଟି ହୋଇବ ବିଲୟ , ତାଙ୍କ ଚରଣରେ ସଦା ରଖିଥିବୁ ଲୟ । ଶକ୍ତି ସେତ ଅପରୂପା ସର୍ବଂସହା ଜନନୀ , ସେ ରାଗିଲେ ଥରହର ଦିବସ ରଜନୀ । ତାଙ୍କ ଚରଣରେ ମୁଁ ଅରପି ନିଜକୁ , କୋଟି ନମସ୍କାର ଜଣାଉଛି ଶିବ ଆଉ ଶକ୍ତିଙ୍କୁ ।	1
ଭ୍ରମରେ ବର ଘଟସୂତ୍ର ମୁଣା ଯାଏ ସରି ବର ଖୋଜେ ସୁନ୍ଦର ଆହୁରି ଦୁନିଆ ଯାକର ଝିଅ ଦେଖିଲେବି ପସନ୍ଦ ନୋହିଲେ କେହି କିଏ କଳା ଆଉ ନାକ କାର ବଙ୍କା ଆଉ କାହା ବାପା ପାଖେ ନାହିଁ ଟଙ୍କା । ଭାବି ବର ଭାବେ ବିସ୍ମିତ ମନରେ ରାଇଜରେ ସତେ ପଡ଼ିଛି ମରୁଡ଼ି ଅବା ବନ୍ୟାରେ ଭାସିଗଲେ ସବୁ ଅବା ଅଭିଶାପ ଗ୍ରସ୍ତ ଏ ନଗରୀ ବାର ବର୍ଷ ପରେ ଜନ୍ମିବେ ସୁନ୍ଦରୀ । କିଏ ସିଏ ହାଣ୍ଡିରେ ମୋ ଚାଉଳ ପକାଇ ଘୋର ନିଦ୍ରାରେ ଯାଇଅଛି ଶୋଇ । ସତେ କ ’ ଣ ନମିଳିବ କେବେ ଯେମିତିକା ମନ ମୋର ଭାବେ ପିତା କୁବେର ଆଉ ପୁତ୍ରୀ ଅପସରା ଉଚ୍ଚତାରେ ଲମ୍ବା , ସ୍ୱାସ୍ଥ୍ୟରେ ପତଳା ହୋଇଥିବ ରଙ୍ଗ ଗୋରା ଆଧୁନିକା , ସୁଶିକ୍ଷିତା , ସର୍ବଗୁଣେ ଅଭିହିତା ଫୁରୁସତେ ଗଢ଼ିଥିବ ଯାହାକୁ ବିଧାତା ।	0
ଭିନ୍ନ ଆଜିର ନାରୀ ବସ୍ତ୍ର – ଅଂଗ ଭେଦି ବସ୍ତ୍ର ପରିଧାନ କଲେ ଅଙ୍ଗକୁ ନହୁଏ ସରି , ପ୍ରସାରିତ ସିଏ ଆପାଦ ମସ୍ତକ ତଥାପି ପଡୁଛି ଭାରି , ଭିନ୍ନ ଆଜିର ନାରୀ । ୧ । କେଶ – କାଟି କେଶ ଶୀରୁ ସୁନ୍ଦରୀ ଦିଶଇ ନାରୀକେଳ ଚୂଡ଼ା ପରି , କାହା ଛାୟା ତଳେ ସପନ ସାଜିବ ରସିକ ଯାଉଛି ମରି , ଭିନ୍ନ ଆଜିର ନାରୀ । ୨ । ଆଖି – ଆଖି ବେଢ଼ା କାଟି କଜଳ ଦେଇଛି ଚଷମା ପିନ୍ଧିଛି କାଳି , ଚଞ୍ଚଳ ଆଖିରୁ ଲଜ୍ୟାର ଭୂଷଣ ଦେଇଛି ସତେ ଉତ୍ତାରୀ , ଭିନ୍ନ ଆଜିର ନାରୀ । ୩ । ଓଠ – ଅଧର ଫାଙ୍କରୁ ମୃଦୁ ମୃଦୁ ହସ ପଡୁଥାଏ ସିନା ଝରି , କୃତ୍ରିମ ରଙ୍ଗରେ ରଙ୍ଗାଇ ଅଧର ଶୂନ୍ୟରେ ଚୁମ୍ବନ ଜାରି , ଭିନ୍ନ ଆଜିର ନାରୀ । ୪ । ବକ୍ଷ – ଯଉବନ କାଳେ ଭରା ବକ୍ଷଦେଶ ବାନ୍ଧିଛି ଟାଣି ଓଟାରି , ଅଙ୍ଗ ମାଧୁର୍ଯ୍ୟକୁ ଫୁଟାଇ ଆଣୁଛି ସତେ ଅବା କାରିଗରୀ , ଭିନ୍ନ ଆଜିର ନାରୀ । ୫ । କଟି – କଟି ଦେଶ ତଳ ଉପର ଆବୃତ ନାଭି କମଳକୁ ଛାଡ଼ି , ରମ୍ଭା ମେନକା ଯେ ପଛରେ ରହିଲେ ଠୁମୁକା ମାରେ ଏପରି , ଭିନ୍ନ ଆଜିର ନାରୀ । ୬ । ଚାଲି – ଅଛି ଅବା କିଏ ଆଗପଛେ ତା ’ ର ନଥାଏ ତିଳେହେଁ ଖାତିରି , ମଦମସ୍ତ ଚାଲି ଚାଲଇ ସୁନ୍ଦରୀ ହଂସ ଚାଲି ଦେଲା ପାସୋରି , ଭିନ୍ନ ଆଜିର ନାରୀ । ୭ । କଥା – ବିଦେଶୀ ଭାଷାକୁ ମୁଖସ୍ତ କରିଛି କଥା କହେ ଲମ୍ବା କରି , ଦେଖେଇ ଶୁଣେଇ ଶବଦ କରଇ ଶୁଣି କାନ ଯାଏ ଡରି , ଭିନ୍ନ ଆଜିର ନାରୀ । ୮ । ବେଶ – ପଶ୍ଚିମି ଢଙ୍ଗକୁ ଆବୋରି ନେଇଛି ବେଶଭୂଷା ଏହି ପରି , ଦୂରୁ ତାଙ୍କୁ ଦେଖି ଧୋକା ଖାଏ ଆଖି ପୁଅ ଝିଅ ନହୁଅଇ ବାରି , ଭିନ୍ନ ଆଜିର ନାରୀ । ୯ । ଲକ୍ଷ୍ୟ – କ୍ଷୀଣ କାୟା ଲାଗି ବ୍ୟାୟାମ ସହିତ ବ୍ରତ କରେ ସ୍ୱଲ୍ପାହାରୀ , ଆଇନା ଆଗରେ ନିଠେଇ ନିହାରେ ହେବ ଦିନେ ବିଶ୍ଵସୁନ୍ଦରୀ , ଭିନ୍ନ ଆଜିର ନାରୀ । ୧୦ ।	0
ଅସ୍ପଷ୍ଟ ଦିଗବଳୟ ! ! ପ୍ରେମ – ସାହିତ୍ୟର ଏକ ଶବ୍ଦ ମାତ୍ର ଥିଲା ତା ’ ପାଇଁ ସେଇ ଶବ୍ଦର ପରିଭାଷା ଦେଲ ତୁମେ ତା ’ ହୃଦୟର ଗଭୀରତାରେ ପ୍ରେମର ମଞ୍ଜି ବୁଣିଲ ତୁମେ ତୁମ ଆବେଗକୁ ସମ୍ମାନ ଦେଲା ସେ ମରୁଭୂମିରେ ନିର୍ଝରିଣୀର ସ୍ଵପ୍ନ ଦେଖିଲ ତୁମେ ମରୀଚିକା ସନ୍ଧାନରେ ଅସ୍ତ - ବ୍ୟସ୍ତ ହେଲା ସେ ତା ’ ସ୍ଵପ୍ନର କୋଣାର୍କ କୁ କ୍ଷତ - ବିକ୍ଷତ କଲ ତୁମେ ଆଉ ସେଇ ଭଗ୍ନାବଶେଷ ମଧ୍ୟରେ ବି ତୁମକୁ ଦେବତା ଭଳି ପୂଜିଲା ସେ ଏକ ନୂତନ ତାଜମହଲ ର ସନ୍ଧାନ ରେ ଥିଲ ବୋଧେ  ତୁମେ ସମୟର ସାୟାହ୍ନରେ କୋଉଠି ଅଦୃଶ୍ୟ ହେଇଗଲ ତୁମେ ଆଉ ସେଇ ଭଗ୍ନ କୋଣାର୍କର ଅନ୍ତରାଳେ କୋଉଠି ଲୀନ ହେଇଗଲା ସେ …… . . ॥	0
ମୁଠାଏ ମୂର୍ଚ୍ଛନା ମୁଠାଏ ମୂର୍ଚ୍ଛନା . . . ପୋଛି ଦେଲା ନୟନର ଅଶ୍ରୁ ମୋଚି ଦେଲା ଜୀବନ ଯନ୍ତ୍ରଣା ଧୋଇ ଦେଲା ଧୂଳିଆ ମନକୁ ଫୁଙ୍କିଦେଲା ଯୁଗଳକର୍ଣ୍ଣକୁ ନୀଳ ଆକାଶର ରଙ୍ଗ ନେଇ ସାଗର ତୂଳିରେ ଆଙ୍କି ଦେଲା ଧରଣୀ ବକ୍ଷରେ ! ମୁଠାଏ ମୂର୍ଚ୍ଛନା . . . ସୃଷ୍ଟିକଲା ସ୍ନେହ ଅନାବିଳ ଚାପିଦେଲା ଶତସିଂହ ବଳ ଫାଡ଼ିଦେଇ କଳାବାଦଲକୁ ଢାଳିଦେଲା ନିଶାକର ଗର୍ଜନରେ ଶୀତଳ ଜୋଛନା ଖସାଇଲା ଆକାଶରୁ ଝିଲିମିଲି ସଦ୍ୟ ତାରାଫୁଲ ! ମୁଠାଏ ମୂର୍ଚ୍ଛନା . . . ସୃଷ୍ଟିକଲା ଶିହରଣ ଶୀତଳ ରକ୍ତକୁ ଉଷୁମେଇ ସୀମାନ୍ତରେ ଦଣ୍ଡାୟମାନ ନୟନରୁ ରକ୍ତିମ ଜ୍ୟୋତିର ସ୍ଫୁଲିଙ୍ଗ ବନ୍ଧୁକ ମୁନରେ ନିର୍ଗତ ରକ୍ତରେ ଆଙ୍କିଦେଲା ନାଲିଆ ଅକ୍ଷରେ ବିବର୍ଣ୍ଣ ଧରଣୀ ଗାତ୍ରରେ !	1
ବୀରାଙ୍ଗନା ଆଖିରେ ବୀରାଙ୍ଗନାର କୃତ୍ରିମ ପ୍ରଲେପ , ଜାକଜକ ଲୁହ , ଏପଟ ଏରୁଣ୍ଡି ଡେଇଁବା ମନା । ଓଠରେ ସ୍ମିତହାସ୍ୟ , ଅନ୍ତରର ହାହାକାର , ନୀରବ ନିସ୍ତବ୍ଧ । ଭିତରେ ବଇଶାଖୀ ଝଡ ଗଳା କିନ୍ତୁ ରୁଦ୍ଧ , ଶବ୍ଦ ବିନା । ଛାତି ଭିତରେ ଭର୍ତ୍ତି ଅନେକ ଆଶଙ୍କା , କ୍ଷତାକ୍ତ ଅତୀତର ସ୍ମୃତି ଲହୂ ଲୁହାଣ ଓ ରକ୍ତାକ୍ତ । ବୀରଦର୍ପରେ ଅଶୋକଚକ୍ର ସମ୍ମାନର ସୋପାନରେ ଆଜି ପ୍ରତି ପାଦଥାପରେ ଦବିଯାଏ ଉଦବେଗର ପ୍ରତିଟି ମୂହୁର୍ତ୍ତ । ଗର୍ବର ସିଡି , ଏ ନୁହେଁ , ଭୁଲିବାର ପ୍ରଥମ ପାହାଚ । ହାତରେ ଧରି ସମ୍ମାନର ଫଳକ କେଇ ଖଣ୍ଡ କାଗଜ ଓ କେଇ ମୁହୂର୍ତ୍ତ ବଳିଦାନର ଗୌରବ । ତା ’ ତଳେ କିନ୍ତୁ ଦବିଯାଏ ବୀରାଙ୍ଗନା ସ୍ତ୍ରୀର ଆଗାମୀ ଜୀବନର ସମସ୍ତ ସଂଭାବିତ ଦୁଃଖ । ଡାକବାଜି ଯନ୍ତ୍ରର ଗୌରବ ଗାନ ପରେ , ମାଡ଼ି ଆସୁଥିବା ଅସୁମାରି କୃଷ୍ଣପକ୍ଷ । ଏମିତିକି ପର ହୁଏ , ଚିରସାଥୀ ଅଶ୍ରୁ ଯଦି ବା ସାଥୀ ସେ ତାର ପ୍ରତି ମୂହୁର୍ତ୍ତର , ସମାଜ ଆଖିରେ ପର କରି ପର କରି ଚଳିବାକୁ ପଡେ ତାକୁ । କାରଣ , ତା ଦେହରେ ଲାଗିଛି ମୋହର ବୀରାଙ୍ଗନାର ସେ ନୁହଁ ଆମ - ତୁମ ଭଳି ସାଧାରଣ ସ୍ତ୍ରୀ , ସେ ଯେ ସ୍ତ୍ରୀ ଏକ ଶହିଦ ସୈନିକର ।	0
ବର୍ଷାର ଆଗମନ ଏତେ କୋପ କିମ୍ପା କରୁଛ ହେ ଦେବ , ମୁଁ ପରା ଜଣେ ମାନବ । ସୂର୍ଯ୍ୟଙ୍କୁ କହିଲି ତାପ ଯେ ପ୍ରଖର , ଇନ୍ଦ୍ରଙ୍କୁ କହିଲି ବରଷାଅ ନୀର , ପରାଣ ଯେ ଚାଲି ଯିବ । ଡାକି ଥିଲି ଆସ , ଆସ ମଉସୁମୀ , ଆ ’ ରେ ବରଷା ଆ । ସ୍ୱାଗତ ତୋହର ଆମରି ସହରେ , ଅଧୀର ହେଲାଣି ମନପ୍ରାଣ ଆମ ବରଷାଇ ଦେଇ ଯା ’ । ଆସିଲା ବରଷା , ସାଥେ ଯେ ଝଙ୍କାର ଦିନ ଦ୍ୱିପହର , କରି ଅନ୍ଧକାର ଏଇ କି ଅଜବ ଉଗ୍ରରୂପ ତୋ ’ ର ! ପବନେ ଉଡ଼ିଲା , କଚ୍ଚା ଘର ଛାତ , ପ୍ରକୃତିର ଏଇ ସତେ କି ଉତ୍ପାତ ? ଶୁଷ୍କ ପତ୍ର , ଆଉ ଭୂ - ଧୂଳି ଆକାଶେ ଅନ୍ଧକାର ଧରା ହେଲା ଚଉପାଶେ । ବିଦାରିଲା ଭୂମି , ଓପାଡ଼ିଲା ଦୃମ ଶାନ୍ତ ଜଳଧିରେ ଜୁଆରର ସମ । ମାଗିଥିଲି ନୀର ଏ କି ଉପହାର , ସହରକୁ ମୋର କଲ ଛାରଖାର । ବଢ଼ାଇଲ ଆମ ହୃଦୟ ସ୍ପନ୍ଦନ , ବରଷା ହେ ତୁମ ଏ କି ଅଭିଯାନ । କ୍ଷେପଣାସ୍ତ୍ର ପ୍ରାୟେ ସହର ମଧ୍ୟରେ ଦେଲ ଉପହାର ବଜ୍ର ଆକାରରେ । ନାରିକେଳ ବୃକ୍ଷ କ୍ଷଣେ ଗଲା ଜଳି ଏହା ତୁମ ଠାରେ ନଥିଲା ମୋ ’ ଅଳି । ପ୍ରକୃତି ମାତା ତୋ ’ ଲୀଳା ଯେ ଅପାର , କେବେ ଅନାବୃଷ୍ଟି , କେବେ ଦେଉ ନୀର । କେବେ ମାଗିବିନି ଆଉ କିଛି ବର , ପାଳନ କର୍ତ୍ତା , ଏ ଦାୟିତ୍ୱ ତୁମର । ସମ୍ଭବ ଏ ସୃଷ୍ଟି ତୁମ୍ଭରି କୃପାରେ , ବିନାଶ ଏହାକୁ କିଏ କରିପାରେ । ଏତେ ବଡ଼ ସୃଷ୍ଟି , ମୁ ’ ଯେ ଛାର ନର , ଶତ ଶତ ତୁମ ପଦେ ନମସ୍କାର ।	0
ମନେ ପଡ଼େ ସେଇ ପୁରୁଣା ଦିନ ମନେ ପଡ଼େ ସେଇ ପୁରୁଣା ଦିନ ଦେଖିଥିଲି ମୁଁ ଯେ କେତେ ସପନ , ବାଲିଖେଳ ଆଉ ଅଝଟ ପଣି ’ ଆ ମୋ ’ ଅତୀତର ହଜିଲା ଦିନ । ଘର ଅଗଣାରେ , ସାହି ରାସ୍ତାପରେ ହଜାଇଛି କେତେ ଅଭୂଲା ସ୍ମୃତି , ଫେରି କି ଆସନ୍ତା , ସେଇ ଦିନ ମୋର ପୁଣି ଯେ ଗାଆନ୍ତି , ସେ ବାଲ୍ୟ ଗୀତି । ଟୁଉକୁ ମୁସି ବା ଜହ୍ନମାମୁଁ ଗୀତ ମନେ ପଡ଼େ ଏବେ ସଖା ସଙ୍ଗାତ , ସମୟ ଚକ୍ରର ନାହିଁ ପୂର୍ଣ୍ଣଛେଦ ଚାଲିଛି ସେ ପରା , ଅନବରତ । କେତେ ବଦଳିଛି ମୋହରି ଦୁନିଆ ଆଉ କି ଫେରିବ ସେଇ ଅତୀତ , ଅତୀତରୁ ଆସି ବର୍ତ୍ତମାନେ ଉଭା ଭବିଷ୍ୟତ ସତେ କରେ ଜାଗ୍ରତ । ସେ ଅତୀତ ମୋର ଚାଲିତ ଯାଇଛି ବର୍ତ୍ତମାନ ମୋର ଉଭା ଯେ ଗରବେ , ସ୍ୱାଗତ କରୁଛି ମୋର ଭବିଷ୍ୟତ ନିଦ୍ରା ଭଙ୍ଗ କରି , ଆସହେ ବେଗେ । ଭୟ ଲାଗେ ପୁଣି ଲାଗେ କୌତୁହଳ ରହିବ କେମିତି ଆଗାମୀ ଦିନ , ଭଲ ହେଉ ଅବା ହେଉ ସେ ଖରାପ ତଥାପି ବ୍ୟାକୁଳ ହୁଏ ମୋ ’ ମନ । କିଛି ଯେ ଅତୀତ , କିଛି ବର୍ତ୍ତମାନ କିଛି ଭବିଷ୍ୟତ ଆମ ଜୀବନ ସମସ୍ତିଙ୍କ ସ୍ନେହ , ଶ୍ରଦ୍ଧା ପାଇ ପ୍ରଭୁ ଦୁଃଖେ ସୁଖେ ସରିଯାଉ ମୋ ’ ଦିନ । ହୁଅନ୍ତୁ ସେ ରାମ ଅବା ସେ ଶ୍ରୀକୃଷ୍ଣ ସଦା ଯେ ନଥିଲେ , ଧରା ଭୂମିରେ , କିଏ ଆଜି ଯିବ , କିଏ ଅବା କାଲି , ସଭିଏଁ ତ ଆମେ ଯିବା ସତ୍ୱରେ ।	1
ଈଶ୍ଵର କେଡ଼େ ଯତନରେଗଢିଛ ହେ ପ୍ରଭୁ ଶୀତଳ ଶ୍ୟାମଳ ଧରା , ଗ୍ରୀଷ୍ମର ଉଷ୍ମତାଶୀତର ଜଡ଼ତା ମିଶି କରେ ମଧୁଝରା । । ଚଇତି ଫଗୁଣେପ୍ରାଣୀ ମନ କିଣେ କେକୀର ନୃତ୍ୟ ଆସର , କୁଳୁ କୁଳୁ ନାଦଝରଣ ରାଣୀର ରଚଇ କାବ୍ୟ ସମ୍ଭାର । । ମାଆର ମନରେଭରିଛ ହେ ପ୍ରଭୁ କୋମଳ ପ୍ରୀତି ପରଶ , ଦୀପକ ଜ୍ୟୋତିରଲେଲହୀନ ଶିଖା ପରି ସେ ସଦା ସରସ । । ପରଷ ମାସରପାହାନ୍ତି କାକର ଶୀତଳତା ସ୍ନେହ ଭରା , କୋଇଲିର ଗାନତାନ ତା ’ ପଞ୍ଚମ ଚିତ୍ତ ଚୋରା ମନୋହରା । । ପାଗଳ ଭ୍ରମରଫୁଲର ଉପର ଘୁରି ଘୁରି ଝୁମେ କାହିଁ , ସାଗର ବୁକୁରେନିର୍ଲିପ୍ତ ହେବାକୁ କାହିଁକି ଉନ୍ମତ୍ତ ନଈ । । ତୁମରି ଯତନେଚାଲେ ଏ ସଂସାର ବୃକ୍ଷ , ତରୁଲତା ଗିରି , ଆଶିଷ ଅପାରଢାଳ ହେ ଈଶ୍ଵର ପ୍ରାଣୀ ଦୁଃଖ ନିଅ ହରି । ।	1
ସମୟର ହାତ ସମୟ କହୁଛି କାଲି ବାଜି ବାଜିପାରେ ମୋ ’ ମରଣ ସାହାନଇ ସେଥିପାଇଁ ପ୍ରିୟା କହୁଛି ତୁମକୁ ଆସିବ ଆସିବ ବେଳ ଥାଇଁ । । ଭରସା ପାଉନି ସମୟ ଉପରେ କେବେ ରାଗ ଶୁଝିଦେବ ମନ କଥା ସବୁ କହିବା ଆଗରୁ ମୋ ’ ଓଠକୁ ଚାପିଦେବ ସବୁ କଥା ତୁମ ପଛକୁ ରଖିବ ମୋ ’ କଥାକୁ ଛାଡି ଦେଇ । । ମୋ ’ ପାଖରେ ଆସି ଦେଖିବନି ଆଉ ଆଖିରେ ସେ ଆଖି ଲୁହ ହୁଏ ତ ସେ ଆଖି ମୁଦି ଥାଇ ପାରେ ପିଇ ପିଇ ତୁମ ସ୍ନେହ ଭଲ ମନ୍ଦ କିଛି ବିଚାର ନ କରି ରୋଇ ଦେବ ଶିତଲାଇ । ।	0
ସ୍ମୃତି ମନେ ପଡୁଛି କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି ଶୋଇଲେ ଚେଇଁଲେ ଖାଲି ତୋତେ ଦେଖୁଛି ଭୁଲିବାକୁ ଦିଏନା , ସ୍ମୃତି ମନେ ପଡୁଛି କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି ଭୁଲିବାକୁ ଦିଏନା , ସ୍ମୃତି ମନେ ପଡୁଛି । ସାଗର କୁଳରେ ତୋର ହାତ ଧରି ଚାଲିବା ଚାଲୁ ଚାଲୁ କେତେ କଥା ତୋତେ କହିବା କହୁ କହୁ ସବୁ କଥା ଆପେ ଭୁଲିଯିବା ଭୁଲା ବୋଲି କହି କହି ମୋତେ ଡାକିବା ତୋର ସେହି ଡାକକୁ ମୁଁ ଭୁଲି ପାରୁନି କଥା ଦେଲା ପରେ ବି ଭୁଲି ପାରୁନି କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି । ମାଘ ମାସ ଜାଡ଼ ଜହ୍ନର ରାତିରେ ତୋ ସହ କଥା ହେବା ତୋ ଘର ଦୁଆରେ ଡରି ଡରି ଥରି ଥରି ଧରିଥିଲି ହାତ ତୋ ହାତ ସ୍ପର୍ଶରେ ଦେହେ ଲାଗିଲା ନିଆଁ କହିଥିଲୁ ଦୁରେ ଯାଅ ପାଖକୁ ଆସନା ଆସିଗଲି ବୋଲି କେତେ ଦୁର କଲୁ ମୋତେ ଭୁଲିବାକୁ ଚାହିଁଲେବି ଭୁଲିପାରେନା ତୋତେ କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି ଭୁଲିବାକୁ ଦିଏନା , ସ୍ମୃତି ମନେ ପଡୁଛି । କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି ଶୋଇଲେ ଚେଇଁଲେ ଖାଲି ତୋତେ ଦେଖୁଛି ଭୁଲିବାକୁ ଦିଏନା , ସ୍ମୃତି ମନେ ପଡୁଛି କଥା ଦେଲି ତୋତେ ମୁଁ , ଭୁଲିଯାଉଛି କଥା ଦେଲା ପରେ ବେଶୀ ମନେ ପଡ଼ୁଛି ଭୁଲିବାକୁ ଦିଏନା , ସ୍ମୃତି ମନେ ପଡୁଛି ।	0
ଅନାମିକା ମୋ ହୃଦୟରେ ଆଣିଦେଲ ଶୁନ୍ୟତା , ତୁମେ ଅନାମିକା । ଅମାନିଆଁ ମନରୁ ଲିଭୁନି ତମ ସ୍ମୃତି ରେଖା । ୧ । । କାଳର ପ୍ରହାର ଭାଙ୍ଗିପାରି ନାହିଁ , ତୁମରି ସ୍ମୃତି ସ୍ତମ୍ବ । ଛାଇପରି ତୁମେ ଲାଖିରହିଅଛ , ମତେଛାଡି କେବେ ଯିବ ? । । ୨ । । ତରୁଣ ବୁକୁର ସାଧା କାଗଜରେ , ପଡିଥିଲା ତମ ଛାପ । ସ୍ଵପ୍ନ କୁଟୀରର ରାଣୀ ସାଜିଥିଲା , ତୁମରି ସରଳ ରୁପ । । ୩ । । ତମ ସାଥେ ମୁହିଁ ଗଢିଚାଲିଥିଲି , କେତେଯେ କଲ୍ପନା ଗଡ । ଚୁର୍‌ମାର୍‌ କରି ଭାଙ୍ଗିଦେଇଗଲା , ସମୟର ବାଲିଝଡ । । ୪ । । ଅଲଗା ଅଲଗା ରାସ୍ତାର ଆମେ , ହେଇଗଲୁ ଆମେ ଯାତ୍ରୀ । ଯେଉଁଠି ଥାଅ ଭଲରେ ଥାଅ , ହସୁଥାଅ ଦିବା ରାତ୍ରୀ । । ୫ । । ଆଜି ଯାଏଁ ଯହିଁ ଲିଭିପାରି ନାହିଁ , ଲିଭିବନି ସ୍ମୃତି ରେଖା । ମର୍ଯ୍ୟାଦାର ଗାର ଟପିବିନି କେବେ , ତୁମେ ଥିବ ଅନାମିକା । । ୬ । ।	0
ଖୋଜିବା ମନା ତୁମକୁ ପାଇବା ମନା ଖୋଜିବା ମନା ତୁମକୁ ପାଇବା ମନା ଗୀତ ତୁମେ ହେଲେ ତୁମକୁ ଗାଇବା ମନା କାହିଁକି କହିବି ମୁଁ ଭଲ ପାଉଛି ତୁମକୁ ? ଭଲ ପାଇବା ଯେ ତୁମ ଖାଲି ଛଳନା ରଙ୍ଗ ହୀନ ଦୁନିଆ ଟା ତୁମ ବିନା ଆଖିରୁ ମୋ ଝରୁଅଛି ଲୁହ ଝରଣା ଥିଲ ଦିନେ ତୁମେ ମୋର ମନ ମଇନା ଛାଡି ଗଲ ଆଜି କରି ଏକା ସିନା …	0
ପିଲାଦିନ ପିଲାଦିନ ମୋରଗାଆଁରେ କଟିଛି ପାରୁନି ଜମାରୁ ଭୁଲି , ସେହି ପିଲାଦିନଖୋଜୁଛି ଆଜି ମୁଁ ବୟସ ଗଲେବି ଚାଲି । ବାଲିଧୂଳି ଖେଳସାଙ୍ଗସାଥୀ ମେଳ ପୋଖରୀ ଗାଧୁଆ ଡିଆଁ , ଖଜୁରୀର କୋଳିଆଉ ଆମ୍ବ ଚୋରି କିଆ ବୁଦାର ସେ ନିଆଁ । ଲୁଚକାଳି ଖେଳକଷାକଷି ବଳ ବାପାଙ୍କ ଗିଦ୍ କେତେ , ଆଈମା ’ ର ଗପମିଛ ଅଭିଶାପ ଭାରି ମନେ ପଡେ ସତେ । ଜାନିଯାତ୍ରା ବୁଲାବାଉଁଶର ଠୋଲା ଜାମୁ କୋଳିର ସେ ବାଣ , ଜେଜେବାପା ଘୋଡାଆଉ ଗଛଚଢା ନମିଳିବ ଆଉ ଜାଣ । ଖେଳ ରାଣୀରାଜାପେଁକାଳିର ମଜା ବର କନିଆର ବେଶ , ସଡେଇର ଭାତସଡେଇର ଡାଲି ଲାଗୁ ଅଛି ଭାରି ହସ । ଟିଉସନ୍ ଡରହୋମ୍‌ୱାର୍କ ମାଡ ଗୋଟି ଗୁଲି ଲୁଡୁ ଖେଳ , ଯେତେ ବଡ ହେଲେଆଜି ଝୁରେ ମନ ସତେ ସେହି ପିଲା ବେଳ ।	1
ହୃଦୟର ଭାଷା ଲୁହରେ ଲେଖୁଛିହୃଦୟର ଭାଷା ରଖିନେବ କରି ସ୍ମୃତି , ତୁମ ବିନା ମୋରସବୁ ଜହ୍ନରାତି ଭାବନା ରେ ଯାଏ ବିତି । ଦିଗ ହଜା ନୀଳଆକାଶ ବୁକୁରେ ଭସା ବାଦଲଟିଏ ହୋଇ , ଭାସି ବୁଲୁଥିଲିସାହାରା ଆଶାରେ ସାଦରେ ନେଲ କୋଳେଇ । ପ୍ରୀତିର ପ୍ରତିମାପ୍ରୀତି ପ୍ରିୟତମା ନିଜ ହାତେ ଗଢି ଦେଲ , ହୃଦୟ ଭିତରୁଶତ ଉଲ୍ଲାସରେ ଆଦରେ ପାଛୋଟି ନେଲ । ଲକ୍ଷେ ଫଗୁଣରପ୍ରୀତି ପୁଷ୍ପ ନେଇ ସପନରେ ସାଜି ଦେଲ , ସେଇ ସପନକୁବେଦରଦୀ ସାଜି ଲୁହରେ ଭିଜାଇ ଦେଲ । ଲକ୍ଷେ ଶ୍ରବଣ ବିଏକାକାର ହେଲେ ସରୁନି ଆଖିର ଲୁହ , ଅନ୍ତର ବେଦନାସହି ବି ହୁଏନା ଲୁଚୁନି ଛାତିର କୋହ । ହୃଦୟ ଭିତରୁଲୁହର ଶ୍ରବଣ ଥରାଇ ଦେଉଛି ଛାତି , ଲୁହରେ ଲେଖୁଛିହୃଦୟର ଭାଷା ରଖିନେବ କରି ସ୍ମୃତି ।	0
ଆମ ଦେଶ ପରିବାର ପରିବାର କଥାଭାରତ ପରିକା କିଏ ବା ଜାଣେ ବିଶ୍ୱରେ ? ସ୍ୱାର୍ଥ ବଳି ଦେଇମିଳିମିଶି ରହି କାଳ କଟାନ୍ତି ଖୁସିରେ । । ରୋଗ ବୈରାଗେକୋଟ୍ କଚେରୀରେ ହେଉଥିଲେ ମାରଧର , ନିଜର କେ ନାହିଁକିଛି ନାହିଁ ଚିନ୍ତା ସଂଗେ ଅଛି ପରିବାର । । ପରିବାର ରଙ୍ଗେସମସ୍ତେ ରଙ୍ଗନ୍ତି ଭୁଲି ନିଜ ଆୟ ବ୍ୟୟ , ସଭିଏଁ ଗୋଟିଏହାଣ୍ଡିରେ ଖାଆନ୍ତି ମୁଖିଆକୁ ଥାଏ ଭୟ । । ମଇଁସିର ସିଂଗଫଟା ଦେଖାଯାଏ , ଯୁଝିଲା ବେଳକୁ ଗୋଟା , ପରିବାର ଲୋକଭିତରେ ଝଗଡ଼ା ବାହାରେ ଦିଶେ ଏକତା । । କକା ଥିଲେ ବେଶିନିଜ ପୁଅ ଡ଼ାକେ ନିଜର ମାଆକୁ ଭାବି , ସମସ୍ତେ ଖେଳନ୍ତିସମସ୍ତେ ବଢ଼ନ୍ତି ମୁରବି ହାତରେ ଚାବି । । ତ୍ୟାଗ କରେ କିଏକିଏ ମସ୍ତି ମାରେ ଏମିତି ଚଳେ ସଂସାର , ନିବିଡ଼ ବନ୍ଧନନିରାମୟ ପ୍ରଥା ଆମ ଦେଶ ପରିବାର । ।	1
ମରୁଡ଼ି ପାଉଣା କେନ୍ଦ୍ରର ଘୋଷଣାମରୁଡ଼ି ପାଉଣା ଓଡ଼ିଆଙ୍କ ମନ ଖଟ୍ଟା ଜୁଏଲ ଧର୍ମେନ୍ଦ୍ରଚୁପି ସାଧିଛନ୍ତି ମରାଠି ଜିଣିଲେ ସଟ୍ଟା । । ଆମ ଚାଷି ଭାଇପଡ଼ିଲାଣି ନଇଁ ମରୁଡ଼ି ପାହାର ଖାଇ ଏ ’ କି ରାଜନିତିଚାଷି ମରେ ନିତି କାହାର ଜବାବ ଦେହି ? ବିଜେଡ଼ି ବିଜେପିଦୁହେଁ ମାଡ଼ଗୋଳ ଚାଷିଙ୍କୁ ରନ୍ଦୁଛ କିଆଁ ? ମରୁଡ଼ି ବିପଦେରାଜନିତି ଛାଡ଼ ବୁଲାନି ଲୋକଙ୍କୁ ଭୁଆଁ । । କେନ୍ଦ୍ର ସରକାରକର ସୁବିଚାର ଚାଷିକୁଳ ଯିବ ବୁଡ଼ି ଘୋଷଣା କରନ୍ତୁପ୍ରାପ୍ୟ ଓଡ଼ିଶାର ପାତର ଅନ୍ତର ଭୁଲି । ।	0
ବିଦ୍ରୋହ ଅଜାତ ଶିଶୁଟି ଅଫୁଟା କଳୀଟି ଅନ୍ତରରେ ରହି ବିଦ୍ରୋହ କରଇ । । ଜନ୍ମ ନେଇ ନାହି ମୃତ୍ୟୁ ଦଣ୍ଡ ପାଇ ବୃନ୍ଦାବତୀ ମୂଳେ ସଞ୍ଜ ସଳିତା ଅନ୍ତରେ ଜଳଇ ଅଜନ୍ମାର ଚିତା । । ମା ସାଜେ ବଇରୀ କା ଆଗେ ଗୁହାରୀ କରିବ ସେ ଯାଇ , ଅନ୍ତରରେ ରହି ବିଦ୍ରୋହ କରଇ । । ସେ କନ୍ୟା ଭ୍ରୁଣ ଟି ଦିନେ ମା ହେବଟି ହେଜ ତୁମେ ଥରେ ଅଳୀ ଆଜି କରେ । । ଦିନେ ଭ୍ରୁଣ ଥିଲ ଆଜି ମା ହେଲ ଶୁଣ କାନ ଡେରି ସେ ଭ୍ରୁଣ ଗୁହାରୀ । । ସମାଜ ଗଢିବ ମଣିଷ ଗଢିବ ଜନ୍ମଦିଅ ତାରେ ସେ ତୋ ରୂପରେ । ।	0
ତମ ଗାଁ ବଉଳ ଫୁଲର ବାସ୍ନା ତମ ଗାଁ ବଗିଚାର ଗୁଆ ନଡିଆ ଗଛର ଫାଙ୍କରେ ସେ ଫାଳିକିଆ ଜହ୍ନ ମୋର ସତେ ମନେ ପଡେ ଭାଆରି ମନେ ପଡେ । ତମ ଗାଁ ନଇ ପଠା କାଶତଣ୍ଡି ଫୁଲ ଶରତର ତୋଫା ଜହ୍ନ ଭାରି ମନେ ପଡେ । ତମ ଗାଁ ନଇ କୂଳ କାଚ କେନ୍ଦୁ ପାଣି ତୁମର ସେ ଭିଜା ଭିଜା ବାସ୍ନା କଳ କଳ କୁମାରୀ କଣ୍ଠର ଖିଲି ଖିଲି ବେପରୁଆ ହସ ମୋର ସତେ ମନେ ପଡେ ଭାଆରି ମନେ ପଡେ । ତମ ଗାଁ ନଇ କୁଳ ତୁଠ ପଥର ଉପରେ ତମ ପଦ ପାଉଁଜିର ରୁଣୁଝୁଣୁ ସୁର ଆଉ କେଇ ପଟ ପାଣି କାଚର ଝଙ୍କାର ମନେ ପଡେ ଭାଆରି ମନେ ପଡେ । ତମ ଚୁର୍ଣ କୁନ୍ତଳ ରେ ଲାଗି ଥିବା ବୁନ୍ଦା ବୁନ୍ଦା ଜଳ ସକାଳ ଶିଶିର ପରି ଚକ୍ ମକ୍ ସତେ ଅବା କଳା ବାଦଲରେ ବିଜୁଳି ଚମକ ମନେ ପଡେ ଆଜି କିଆଁ ଭାଆରି ମନେ ପଡେ । ।	1
ରାଧା ଗୋ ତମେ କେବେ ଆସିବ କୃଷ୍ଣଚୁଡାର ଡାଳେ ଡାଳେ ନାଲି ନାଲି କଢର ଜୁଆର ବସନ୍ତ ଆସୁଚି ବୋଲି କହି ଦେଇ ଗଲା ମଳୟ ଯେମିତି ଏବ ନୁଆ ନୁଆ ଉଢି ଶିଖୁଥିବା ଚଡେଇ ଛୁଆଟି ହାଲକା ହାଲକା ଡେଣା ଝାଡିଦିଏ ବସନ୍ତ ତ ଆସିବ ଆସିବ ହେଉଚି ହେଲେ ରାଧାଗୋ ତମେ କେବେ ଆସିବ ? କଦମ୍ବ ତ ନିତି ନିତି ମୋତେ ପଚାରୁଚି ଜମୁନା ବି ତମକୁ ଖୋଜୁଚି ତମେ ନାହଁ ବୋଲି ବୋଲି ବଂଶି ମୋର ରୁଷିକି ମଉନେ ବସିଚି ରାଧା ଗୋ ତମେ କେବେ ଆସିବ କୃଷ୍ଣ ଏଠି ତମ ବାଟ ଅନାଇ ରହିଚି । ଦୁନିଆତ କାହ୍ନାର ବଇରୀ ଲାଞ୍ଛନ ଲଗାଏ କେତେ ମୁଁ କାଳେ ଭୁଲିଗଲି ମୋ ରାଧାକୁ ମୋ ଗୋପ ଗୋପୀ ଗୋପିକାଙ୍କୁ ରାଧାଗୋ ତମେତ ଜାଣିଚ ତମ କାହ୍ନା ତମ ବିନା , ବିନା ଜଳ ନଦୀ ଟିଏ ପରି ନା ଅଛି ଝର ଝର ନିର୍ଝର ଗତି ନା ଅଛି କଳ କଳ ନିନାଦନ ମୁଁ ଏଠି ଗତି ଶୁନ୍ୟ ଶବ୍ଦ ହୀନ ଅଚଳ ନିଶ୍ଚଳ ନୀରବ ମୁରତୀ ଦାରୁ ବ୍ରହ୍ମ ମୁରାରୀ ରାଧା ଗୋ କେହି ନ ଜାଣିଲେ ନାହିଁ ତମେତ ଜାଣିଚ କୃଷ୍ଣ ମୋ ଶରୀର ହେଲେ ରାଧା ମୋର ଆତ୍ମା କର୍ମ ମୋର ଶ୍ୱାଶ ହେଲେ ରାଧା ମୋର ପ୍ରାଣ ମୁଁ ଖାଲି କୃଷ୍ଣ ମୁରାରୀ ନୁହେଁ ମୁଁ ତ ରାଧାର ମାଧବ ଗୋପି ଙ୍କ ବହ୍ଲଭ ପ୍ରେମ ତ ଅଦୃଶ୍ୟ ବୀରହର ଜନ୍ତ୍ରଣା ପରି ଦେଖେଇ ହୁଏନା ସିନା ହେଲେ ତମେ ଜାଣ ମୁଁ ଜାଣେ ସିଏ କେମିତି ବେଦନା ରାଧା ଗୋ ତମ ବାଟ ଅନାଇ ବସିଚି ତମେ ଆସିଲେ ବସନ୍ତ ଆସିବ ମଳୟ ବହିବ କଦମ୍ବ ଫୁଟିବ ପୁଣି ଜମୁନାରେ ଜୁଆର ଆସିବ ପୁଣି ସେହି ଜମୁନା କୁଳରେ କଦମ୍ବ ମୂଳରେ ବଇଁଶି ବାଜିବ , ରାଧା ତମ ନାଆଁ ନେଇ ମୁରଲୀ ଡାକିବ ବୃନ୍ଦାବନେ ପୁଣି ଥରେ ମହାରାସ ହେବ ରାଧା ସଙ୍ଗେ କୃଷ୍ଣର ମିଳନ ଶରୀରକୁ ଆତ୍ମା ମିଳିଯିବ ଶ୍ୱାଶକୁ ପ୍ରାଣ ମିଳିଯିବ ଏ ମାଧବ ରାଧାମାଧବ ହେବ ଏ ବହ୍ଲବ ରାଧାବହ୍ଲବ ସାଜିବ	0
ତୁମର ସେଇ ସହରରେ ଜୀବନଟା ନୁହେଁ ଗୋଟେ ଖେଳ କାହିଁକି ଯେ ତୁମେ ଖେଳିଲ ଦୁନିଆରେ ମିଛେ ଖାଲି ଅପଯଶ ମୋତେ ଦେଇଗଲ । । ଦେଇଥିଲି ପାଦ ଯେଉଁ ଆଶା ନେଇ ତୁମ ସେଇ ସହରରେ ସେ ଆଶା ଆଜି ଆଶାରେ ରହିଲା ମୋର ଏଇ ମନ ସିନ୍ଧୁକରେ । । ତୁମ ସହର ର ସେଇ ରଙ୍ଗ ମଞ୍ଚରେ ରଖିଥିଲି ଯେଉଁ ଦିନ ମୋର ଏଇ କୋମଳ ହୃଦୟ କ୍ଷମା କରିଥିଲି ତୁମ ସେ ଅତୀତ , ଭାବି ନଥିଲି ମୋ ଭବିଷ୍ୟତ ବର୍ତ୍ତମାନ କୁ କରି ଆପଣାର ହେଲି ଆଜି ନିରୁପିତ । । ସ୍ମୃତି ଆମ ସେଇ ସୁନ୍ଦର ହାଇଦ୍ରାବାଦୀ ପାର୍କର ପ୍ରତିଜ୍ଞା ଆମ ସେଇ ସାଇ ମନ୍ଦିରର ତୁମର ସେଇ ବଡ ସହରରେ ହେଇଗଲା ସବୁ ଲୀନ ଆଜି ବି ଆନ୍ଦୋଳିତ କରେ ଏଇ ମୋର ମନ । । ତୁମ ସେଇ ସହର ର ରଙ୍ଗ ମଞ୍ଚରେ ସଜେଇଲ ମୋତେ ଏକ ରାସ୍ତା ଟିଏ ରୁପ ନେଇ ବଟୋଇର ସାଜିଲ ଆଜି ବହୁରୁପି ଏଣ୍ଡୁଅ ଟେ । । ଏ ରାସ୍ତାର ଆରମ୍ଭ ଗେଲି ମାମା ମୋର ତୁମ ସେଇ ସହରରୁ ଅନ୍ତ ହେବ ଇଏ ସେଇଦିନ ତୁମ ବାହାଘର ପରେ ମୋ ମନର ଏଇ ସାମୁକା ଟିକୁ ପାରିବତ ଚାପିଦେବ ତୁମ ସେଇ ପାଦରେ । । ତୁମର ସେଇ ସହରରେ…	0
ପରିବର୍ତ୍ତନ ଉଙ୍କିମାରି ମୋ ପୁଅ ଦେଖୁଥିଲା ଉତ୍କଣ୍ଠାରେ ଚକ୍ଷୁ ବିସ୍ମୟ - ବିସ୍ଫାରିତ ବହୁ ଜିଜ୍ଞାସାବାଦ ନେଇ ଏ କ ’ ଣ ? ରାତାରାତି ଗାଁ ରାସ୍ତା ନାଲିନାଲି । ଦଳଦଳ ମଣିଷ ଧାଁ ଦଉଡ଼ ହୋ ’ ହାଲ୍ଲା ଦୁଲୁକି ଉଠୁଛି ଦାଣ୍ଡ ବଡ଼ ମୁସ୍କିଲ୍ ତା ’ ର ଆକଳନ ଆସୁଛନ୍ତି ବୋଧେ ନେତା ତାଙ୍କ ପାତ୍ର ପରିଷଦ ବ୍ୟସ୍ତ କର୍ମୀ - ବ୍ୟସ୍ତ ପଛପାଖ ଲୋକ । ବିଚ୍ଛେଇ ଦେବେ ପତିଆରା କୋଳକରି ହାତ ଧରି ଆପଣାପଣ ଜୋର କରି ସେ କିନ୍ତୁ ସାବ୍ୟସ୍ତ କରିବେ ଅମାୟିକ ପଣ , ଆସ୍ତେ କରି କହିବେ ମଞ୍ଜୁରୀ ଆସିଛି ବାର୍ଦ୍ଧକ୍ୟ ଭତ୍ତା , ଗୃହରଣ ଏଠି ହେବ - ନାଲି ରାସ୍ତା ଡାକ୍ତରଖାନା ଓ ସୁଲଭ ଶୌଚାଳୟ !	1
ବ୍ୟସ୍ତତା ଏ ଆଖି ବି ଅନେବାର ଧୋକ୍କା ଖାଇଯାଏ . . . ପ୍ରତିଟି ଛବିକୁ ଚିହ୍ନିବାକୁ ଆଗ୍ରହ ସିନା ଗୋଟିକରେ କିନ୍ତୁ ମନ ବୁଝିଯାଏ । ଅଧାଗଢ଼ା ପଥର ମୂର୍ତ୍ତିକୁ ଚାହିଁ ଆଖି ବେଳେବେଳେ ବିବ୍ରତ ହୋଇଯାଏ ନିମିଷକେ ଆଶାର ଝଲକ ଲୁଚିଯାଏ , ଅନ୍ଧାରରେ ହଜିଯାଏ । ଦୁନିଆଁର ତାଡ଼ନାରେ ଚମକି ଉଠେ ଏଇ ଆତ୍ମା ! ହୃଦୟ ମୋ ଆର୍ତ୍ତନାଦ କରେ ଅନ୍ଧାର ରାତିର ନିର୍ଜନତା ମଧ୍ୟେ ଗୁମୁରି ଗୁମୁରି ବିଳପି ଉଠେ । ସଂଗ୍ରାମର କର୍କଶତା ମଧ୍ୟରେ ଯେତେ ସ୍ୱପ୍ନ ମୋର ସବୁ ଧୂସରିତ ହୁଏ ଜୀବନ ପଥର ସେଇ ଦୁର୍ଗମତା ମଧ୍ୟେ ମନ ମୋର ଚେତନା ହରାଏ । ଜୀବନଟା ସତରେ ଏତେ ଯନ୍ତ୍ରଣା ପୂର୍ଣ୍ଣ ପ୍ରତିପାଦେ ରକ୍ତାକ୍ତ ହେବାକୁ ପଡ଼େ ପ୍ରଥମ କ୍ଷତଟିର ଉପଶମ ନ ହେବା ଆଗରୁ ଦ୍ୱିତୀୟର ଆବିର୍ଭାବ ହୁଏ । କେତେ ବ୍ୟସ୍ତତା ସୃଷ୍ଟି କରେ ଏଇ ବିଷାଦର ଘନଘୋର ଛାୟା ନିର୍ବାକ୍ ନିଶ୍ଚଳ ମୁଁ ଯେ ବେସାହାରା ମଣିଷଟିଏ , ଘେରେ ମୋତେ ସମୟର ମାୟା ! ନିଜକୁ ନିଶେଷ କରିବା ଆଗରୁ ଯେହେତୁ ମୁଁ ସମୟକୁ ପରଖୁ ଥାଏ ଏ ଜଟିଳତାର ନିବିଡ଼ତା ଭିତରୁ ସେଇଥିପାଇଁ ତ ମୁଁ ହଜୁହଜୁ ରହିଯାଏ । ପଶ୍ଚାତାପ , ଅଭିମାନ ଅବା ଅବଶୋଷ ସବୁ ଯେମିତି ମୋତେ ନିତି ବାନ୍ଧି ରଖେ , ଲୁହର ଝରଣା ଭିତରେ ଉବୁଟୁବୁ ହୋଇ ମୁଁ ଦୁନିଆକୁ ଦେଖେ । ବଞ୍ଚିବାର ମୋହ ତୁଟିଯାଏ , ଭୟ ଲାଗେ , ଏ ବାତାବରଣକୁ ନିଶୂନତାର ନିଷ୍ଠୁରତା ଭିତରେ ବି ଏଇଠି କଳୁଷତାର ଢେଉ ଉଠି ଚେଷ୍ଟା କରେ ମୋତେ ଡୁବାଇ ମାରିବାକୁ . . . !	0
ଫେରିବାର ପାଳି ଅଲକ୍ଷଣା , ରଇଜଳା , ସକାଳରୁ ରା ’ , ରା ’ , ସାରାଦିନ ଅଛି । ଯେତେଥର ମୋ ଘରେ ଆସିଛୁ ପ୍ରତିଥର ଠା ’ , ପାଣି ଦେଲାପରି ବାସୁମତୀ ଚାଉଳର ଅଧାର ଦେଇଛି , ଅଗଣାରେ - ମୁଠା ନୁହେଁ , ତିନି ମୁଠା ଅତି ସରାଗରେ ତୋ ଠୁଁ ଶୁଣିବି ବୋଲି ସୁଆଦି ବାରତା । ପରେ ପରେ ଯା ’ ଶୁଣିଛି , ଚିଟାଉ ପାଇଛି ଗୋଟିଏ ନୁହେଁ ଦି ’ ଦି ’ ଟା ଅଲକ୍ଷଣା କଥା । ପ୍ରଥମ ପାଳି ଝୁଅ ମୋର ଯାଇଥିଲା ଶାଶୁଘର କନ୍ଦର୍ପ ସମାନ ଜୋଇଁପୁଅ ଛ ମାସ ନ ପୁରୁଣୁ ବାସି ଶେଯରେ ଚୋଟ ମାରିଲା କାଳସର୍ପ ଝୁଅ ଫେରିଲା ନଙ୍ଗଳା ହାତରେ ଧଳା କବଟା ଦେହରେ ଜଡ଼େଇ ସେ ଦୁଃଖ ଦେଖିବାକୁ ଥିଲା - ଆମ ଦିହିଁଙ୍କୁ ? ସେ ଦିନ ଧୁ ’ ଧୁ ’ ଖରାବେଳେ ଖବର ଦେବୁ ବୋଲି ମଥାନରେ ଚକର କାଟିଲୁ ରାଉ , ରାଉ ହେଲୁ ପରଷି ଦେଲି ତିନି ମୁଠା ଚାଉଳ ଶୁଭ ମନାସି ପ୍ରବାସୀ ପୁଅର ଥଣ୍ଟ ଆଡ଼େଇ , ତରକି ତରକି ପେଟ ଭରି ଖାଇନେଲୁ ଫୁର୍ କରି ଉଡ଼ି ଚାଲିଗଲୁ ଭାବିଲି ପୁଅକୁ ବଡ଼ ଠାକୁର ଭଲ ରଖିଛନ୍ତି କାଶ୍ମିରୀ ଘାଟିରେ ! ଦିନଟିଏ ନ ପୁରୁଣୁ ଘାଟିରୁ ଲୋକ ଆସିଲେ ନେଳିଆ ଗାଡ଼ି ଧରି ପୁଅର ଜାମା , ପ୍ୟାଣ୍ଟ , ବାକୁସ , ବିଛଣା ଏବଂ ଭସ୍ମ କଳସୀ ଥୋଇ ଦେଲେ ଦାଣ୍ଡ ବାରଣ୍ଡାରେ , ନୋକ , ବାକ ଜମା ହେଲେ ସେମାନେ ବୁଝେଇ ଦେଲେ - ସନ୍ତ୍ରାସୀ ମାରି ଦେଇଛନ୍ତି ପୁଅକୁ ତମର । ଛାତିକି ବଜର କରି , ଆଖି ପାଣି ଆଖିରେ ମାରି ଆମେ ଦିହେଁ ଅଛୁ । ଆଜି ପୁଣି କାହିଁକି ? ସକାଳ ପହରୁ ରାଉ , ରାଉ ଶନି ଦଶା ଏବେ କି କଟିନି ଦୁର୍ଭାଗ୍ୟର ରାହୁ କି ଆମ ପାଇଁ ? ତୁ ଭାବିଛୁ ଏଥର ଆମେ ଭଳି ଯିବୁ ତୋରି କଥାରେ ଆଧାର ଦେବୁ , ଆଦରରେ ମୁଦା ବସେଇବୁ କି ବାତାନି ଶୁଣେଇବୁ ଯେ - ଏ ମଲା ବୁଢ଼ା ବୁଢ଼ୀଙ୍କୁ ! ଆମେ ଦୁହେଁ ଜାଣି ସାରିଲୁଣି ଆମେ ଦିହେଁ ଶୁଣି ସାରିଲୁଣି ଆଉ ଶୁଭ ଖବର ଆସିବାର ନାହିଁ ଏବେ ଆମର ଫେରିବାର ପାଳି !	0
ମଣିଷ ଓ ମାଛର ଯୁଦ୍ଧ ଯେଉଁ ମାଛମାନେ ରହନ୍ତି ମଧୁର ପାଣିରେ ତାଙ୍କୁ ନେଇ ଆମେ ଛାଡ଼ି ଦେଉ ସମୁଦ୍ରରେ କାରଣ ମଧୁର ଜଳର ମାଛଗୁଡ଼ିକ ବିକ୍ରି ହୋଇଯାଆନ୍ତି କାରଣ ଆମେ ସମୁଦ୍ରରୁ ମାଛ ଧରୁ କାରଣ ଆମ ନାଆ ଗୁଡ଼ିକ ବିରାଟ ନଦୀରେ ଜାଗା ଧରନ୍ତିନି । ଆମେ ମାଛଧରୁ କାରଣ ଆମେ ତାଙ୍କୁ ବିକ୍ରି କରିବୁ ବନ୍ଦଡବାରେ ବନ୍ଦ ଡବାର ମାଛ ଆମ ଲୋକତନ୍ତ୍ରର ପ୍ରତୀକ ସମସ୍ତଙ୍କ ପାଇଁ ସଜ ମାଛର ସ୍ଥାନ ଉପଲବ୍ଧ ଆମେ ଏବେ ବିଜ୍ଞାନକୁ ଜିତୁଛୁ ମାଛକୁ ଡବାରେ ବନ୍ଦ କରିବାକୁ ସେ ମାଛକୁ ମଧୁର ପାଣିରେ ରଖି ନ ଦେବାର ବ୍ୟବସ୍ଥା ଆବିଷ୍କାର କରୁଛୁ କିନ୍ତୁ ବିଜ୍ଞାନ ଆମକୁ ଦେଖାଏ ଯେଉଁ ପରିସଂଖ୍ୟାନ ତାହା କୁହେ କି ମାଛଙ୍କ ମଧ୍ୟରେ ସମୁଦ୍ରରୁ ମିଠାପାଣିକୁ ଫେରିଆସିବାର ଅଦମ୍ୟ ଇଚ୍ଛା ଆମେ ମାଛର ବଂଶକୁ ସମୃଦ୍ଧ କରୁଛୁ ଯେମିତି ତାହା ହେବ ସୁସ୍ୱାଦୁ ଏବଂ ମହଙ୍ଗା ମାଛ ତାଗଡା ହୋଇ ଚାଲିଛି ଆଉ ମିଠା ପାଣିକୁ ଫେରିବାର ତାକତରେ ହେଉଛି ଡହଳ ବିକଳ ଆମେ ବିଜ୍ଞାନ ଦ୍ୱାରା ଏହି ସିଦ୍ଧାନ୍ତରେ ଉପନୀତ ଆମକୁ ମାଛକୁ ସମୁଦ୍ରରେ ଛାଡ଼ି ତାଙ୍କୁ ଏତେ ଜଲ୍ଦି ମାରି ଦେବାକୁ ହେବ ଯେପରି ନଦୀକୁ ପୁଣି ଫେରି ପାରିବେନି !	0
ମୋ ପାଇଁ ତୁମେ ଲୁହରେ ଯେଦିନ ଲେଖିଲି ତୁମକୁ ଲହୁରେ ଭିଜାଇ ମନ ଆଜି ମୁଁ ଭାବୁଛି ସେଦିନ ମୋ ଲାଗି ସବୁଠୁ ସୁଖର ଦିନ ! ତୁମେ ଭୁଲାଇଛ କେତେ ଦୁଃଖ କେତେ ଯାତନା ଭରି ଦେଇଅଛ ମନେ ମୋର କେତେ କାମନା ନିଦାଘ ମରୁ ମୋ ଜୀବନ ହୋଇଛି ଯେମିତି ଫଗୁଣ ବନ ! ତୁମ ଲାଗି ମୁଁ ଯେ ନୂଆ ପରିଚୟ ପାଇଲି ତୁମ ଲାଗି ପୁଣି ନିଜର ମୂଲ ମୁଁ ବୁଝିଲି କବିତା ତୁମେ ମୋ ସବୁଠୁ ନିଜର ସୁଖର ନନ୍ଦନବନ !	1
ପ୍ରିୟା ଓ ବର୍ଷା ଅମାନିଆ ଅନ୍ଧାର ରାତି ବର୍ଷାରେ ଭିଜୁଛି ଦେହ ତଥାପି ମନରେ ତାତି ! ଶ୍ରାବଣ ଆଖିରେ ଲୁହ ଛାତିରେ ଛାତିଏ କୋହ କଇଁ କଇଁ କାନ୍ଦି କହେ ରାତି ତା ’ ର କେହି ନୁହଁ ! ମୁଁ ବି ଜାଣେନା ସିଏ କାହିଁକି ଭିଜାଏ ମୋତେ କାହିଁକି କେଜାଣି କହେ ଦୁଃଖ ସବୁ ତା ’ ର ଯେତେ ! କାହିଁକି ଜଳେ ମୁହିଁ ପ୍ରତି ରାତି ବରଷାରେ କାହିଁକି ଅନ୍ଧାର ଘୋଟିଛି ଆଜି ମୋ ମନର ଆକାଶରେ ! ମୋ ମନ ବେଦନା କଥା ବୁଝେ ନାହିଁ ବର୍ଷା ସିନା ମୁଁ କିନ୍ତୁ ଜଳି ମରେ ଏକା ଏକା ପ୍ରିୟା ବିନା ! ମନର ନାୟିକା ମୋର ତା ’ ଗାଁରେ ଭିଜୁଥିବ , ଝରକା ପାଖରେ ଥାଇ ତା ’ ବେଣୀକୁ ଝାଡୁଥିବ , ବ୍ୟସ୍ତ ଅଳସ ଦେହେ ତା ’ ର ତାତି କେତେ ଭରିଥିବ , ସେଦିନ ପରଶ କଥା ମନେ ମନେ ଭାବୁଥିବ ! ପାଦରୁ ପାଉଁଜି ଖୋଲି ରଖିବ ତା ’ ଅଗଣାରେ , ଗଭାରୁ କାଢ଼ିବ ଫୁଲ ବସି ଦୀପ ଆଲୁଅରେ , ଆଖିରୁ କଜଳ ଲେସି ଆଇନା ଦେଖିବ ଯେବେ ମୋ ମୁହଁ ଦିଶୁଥିବ ତାକୁ ତା ’ ର ଆଇନାରେ ! ବର୍ଷାକୁ କହିଛି ଅନେକ ଥର ତୋ ପରି ଠିକ୍ ସିଏ ଯେ ଅଟେ ପ୍ରିୟା ମୋର ! ଏ ରାତିରେ ତୁ ସିନା ଭିଜାଇଛୁ ଦେହ ମୋର ମୋ ପ୍ରେମିକା ପୀରତିରେ ଭିଜୁଛି ମୁଁ ବାରମ୍ୱାର !	0
ଖସି ଆସୁଥିବା ସମୟ ଏବେ ଧୀରେ ଧୀରେ ମିଳେଇ ଯାଉଛି ବୟସ ସମୟର ପରିଧି ଭିତରେ ପ୍ରତି ମୁହୂର୍ତ୍ତରେ ଲମ୍ୱି ଲମ୍ୱି ଆସୁଛି ତା ’ ର ହାତ ମୋ ଆଡ଼କୁ ନିବିଡ଼ ଭାବରେ ତା ’ ଦେହରେ ବାଜି ବାଜି ମୋ ଦେହଟା ପାଲଟି ଯାଉଛି ବାଲିଗରଡ଼ା ଅଙ୍କା ବଙ୍କା ସମୁଦ୍ର ଶେଯରେ ମନରେ ଅଦମ୍ୟ ପିପାସା ହାତମୁଠାରେ ଧରି ରଖିବାକୁ ଇନ୍ଦ୍ରଧନୁର ଛବି ଜହ୍ନ ଆଲୁଅରେ କାଶତଣ୍ଡୀ କ୍ଷେତ ବର ଓହଳ ଦୋଳି ଗାଁ ମୁଣ୍ଡ ନଈଧାରେ ନିରବତାର ଅକୁହା ଆନନ୍ଦ ପବନର ଶୀତଳ ପରଶ ସତେଜ ଯୌବନର ସବୁ ଟାଣପଣ , ଅଥଚ ହାତ ମୁଠାରୁ ଖସି ଖସି ଆସୁଛି ବର୍ଷ , ମାସ , ଦିନ , ଘଣ୍ଟା , ମିନିଟ୍ ଆଉ ସେକେଣ୍ଡ ମୁଁ ପ୍ରଗଳ୍ଭା . . . ହୋଇଯାଉଛି ଆଶା ଆଉ ପ୍ରତ୍ୟାଶାର ନିବିଡ଼ . . . କୋଠିରେ ! !	1
ମ୍ୟୁଜିୟମ୍ ଚାଳଘର ଏସନ ସବୁ ଚାଳଘରକୁ ପାତାଳି କରିଦେଲା , ଇନ୍ଦିରା ଆବାସ ଧୂଆଁଙ୍କ ଚକାଭଉଁରୀ ଖେଳକୁ ଉଡ଼େଇ ଦେଲା ଡିସ୍ ଆଣ୍ଟେନା ଅକାଲୁଆ ହେଇଗଲେ ମହୁମାଛି ଦୂରଭାଷର ତରଙ୍ଗ ତାପରେ । ବିଶ୍ୱାୟନରେ ବିଶିରିଗଲା ବିଲ , ବାଡ଼ି , ବଣ , ବଇଶାଖ ତାତି ଚାଳଘର ପଛପାଖ ଅରମାରୁ ଲହରେଇ ଲହରେଇ ଆସୁଥିଲା ଅନ୍ଧାର , କୂଳ ଲଙ୍ଘି ଝିଣ୍ଟିକାର ରାଗ ଭୈରବୀରେ ନାଚୁଥିଲା ଚାଳପାଣି ଗାଉଥିଲା ମେଘର ମହ୍ଲାର ପଚ ପଚ କାଦୁଅ ରୋଷଣିରେ ଚାଲୁଥାଏ ପୋକଙ୍କର ଆଲୁଅ ପଟୁଆର । ଚହଲି ଚହଲି ଭାସୁଥାଏ କାଗଜ ଡଙ୍ଗା , ଫୋଟକା ଫୁଲରେ ମେଞ୍ଚାଏ ସ୍ୱପ୍ନର ବୋଝରେ ଭିଜୁଥାଏ ଭରସା ନାଁ ଗାଁ ଠିକଣା ଝିପ୍‌ଝିପ୍‌ ଠୋପାରେ ପରୀରାଇଜକୁ ଯିବା ରାସ୍ତାରେ ! ମାଟିକାନ୍ଥ ଝରକା ପାଖେ ଠିଆ ହୁଏ ବୁଢ଼ୀ ଅସୁରୁଣୀ ଘଡ଼ଘଡ଼ି ଆଲୁଅରେ ଚମକିଯାଏ ଛାତିର ଘୋଡ଼ଣି ସରଳରେଖା ପରି ଆକାଶରୁ ଖସୁଥାଏ ଚିକିମିକି ବର୍ଷାପାଣି ବାରଣ୍ଡାରେ ନାଲିନାଲି ସାଧବାଣୀ ! ଚାଳଘର ଝରକା ଦେଇ ପଶିଆସେ ଦଲକାଏ ଶିହରଣ କୋଇଲି କଣ୍ଠରୁ ମହୁ ମକରନ୍ଦ ଖସୁଥାଏ ! ଥପ ଥପ ବଉଳ ଖୋସାରୁ । ଜାମା ପରି ଛାତ ତା ’ ର ଛତାର ନଅର ଗଞ୍ଜି ପରି ଦେହ ତା ’ ର ଆଟୁ ଆସ୍ତରଣ କଅଁଳା ବାଛୁରୀ ପରି କୁଦାମାରେ ଧୁ ’ ଧୁ ’ ଖରାବେଳ ପଚାଶ ଡିଗ୍ରୀ ଉତ୍ତାପର ଖେଳ ଆମ ଚାଳଘର ! ଶୀତଦିନେ , ଦିନ ସବୁ ଚାପି ହୋଇଯାଏ ମାଟି ଖଞ୍ଜାରେ ରାତିମାନେ ଲମ୍ୱିଯାଆନ୍ତି ଧାନକ୍ଷେତ ପରି ପେଟରାର ଲୁଗା ପରି ଜାକିଜୁକି ହୋଇଯାଏ ଆଈ ମା ’ ଚମ ମାଟି ପରି ଓଠ ଫାଟି ଆଁ କରେ ଥୁରୁ ଥୁରୁ ବୁଢ଼ାଙ୍କର ଦେହ ଆଉ ମନ । ଚାଳଘର ସବୁ ପାତାଳି ହେଇଗଲାପରେ ହଜିଲାଦିନ ସ୍ମୃତି ହେଲା ପରେ ଗପ ହେଇ ରହିଗଲା ଚାଳଘର ରଚନା ଖାତାରେ ଉପକାରିତା କି ଅପକାରିତା କଥା ଲେଖା ହେଇ ରହିଯିବ । ମ୍ୟୁଜିୟମ୍ ଥାକରେ !	1
ହାଡ଼ର ମଣିଷ ସମସ୍ତେ ଉପୁଜାଇ ପାରନ୍ତିନି କ୍ଷେତରୁ ଧାନ ବରଜରୁ ପାନ ମେହେନତ ସାଥିରେ ମନଟେ ଯୋଡ଼ିହୁଏ ଯେଉଁଠି ଉତୁରିଯାଏ କ୍ଷେତ ଲହସିଯାଏ କେଣ୍ଡା ଖୁନ୍ଦି ହୁଏ ପବକୁ ପବ ପାନ । ଏଥର ଧାନ ଭଲ ହେଲେ ଭଲ ଜାଣ ଘରର ଇସାଣ ବାପାର ମନ ବୋଉ ହସିବ ରହି ରହି ବାସୁଥିବ ତା ’ ଦେହ ହଳଦି ଚନ୍ଦନ ! ! ହାଟରୁ ଭଳି ଭଳି ନ ହେଲେ ବି ନୂଆ କସ୍ତା , ଜାମା , ଗଞ୍ଜି ମାଣବସା ଖଟୁଲି ଆସିବ ଏଥର ଓଷାରେ ଖେଚୁଡ଼ି କ୍ଷୀରି ସାଥେ ପିଠା , ସରପୁଳି ରନ୍ଧା ହେବ ! ପୁଷକୁ ପର ଲାଗିବ ବାପାଙ୍କ କାନ୍ଧରେ ଉହୁଁକି ଥାଉ ନ ଥାଉ ସୂରୁଜ ହାପା ନଇଁଥିବେ କ୍ଷେତରେ । ବୋହି ଆଣିବେ ଜଗତ ଭୋକକୁ ଭାତ ଗୋଡ଼ହାତ ସନ୍ନିପାତ ତ ଥାଉ , କିଏ ପଚାରେ ପାଲିଙ୍କିରେ ବସି ପାଟଛତ୍ରି ମୁଣ୍ଡ ପରେ ରଖି ସ୍ୱପ୍ନ ଆସିବ ଆମ ଘର ଯୋଜନାର ଅଙ୍କକଷା ଝିଅ ବାହାଘର ତ ପୁଅର କଲେଜ ପଢ଼ା , ବାପା ଛାତିରେ ସାମର୍ଥ୍ୟ ବୋଉ ମନରେ ବିଶ୍ୱାସ ସବୁ ମୂଳରେ ଧାନ ନଇଲେ ପାନ ! ଏବେ ତ ସରକାର ଛଡ଼ାଇ ନିଏ ଧାନଜମି ପାନର ବରଜ ବିଦେଶୀରେ ଯାଚିଦିଏ ସାରା ମେହେନତି ମଣିଷର ରକତ ନିଗିଡ଼ା ଶ୍ରମ ତ ସପନ ସତତ । ଦୁଃଖ ଅଭାବର ଦି ’ ସାଆଁରା ଆମ ଗାଁ ଲୁହ ଲୁହାଣରେ ଆକ୍ତାମାକ୍ତା ପିଣ୍ଡପ୍ରାଣ ହାଡ଼ର ମଣିଷ ଆମେ ତଥାପି ସରକାର ଦିଏ ନାହିଁ ଧ୍ୟାନ ଆମର କଅଁଳୁଥିବା କଷି କଷି ସପନକୁ ଲୁଟି ନିଏ ସରକାର ମରିଯାଏ ଆମ ବଞ୍ଚିବାର ଦିନ !	1
ଅଭିଯୋଗ ଅନ୍ତରରେ ରହି ଡାକିଲି ତୁମକୁ ତୁମେ ତ ଶୁଣିଲ ନାହିଁ ମା ହୋଇ ତୁମେ ପଥର ହୋଇଲେ ଦୁଖ ଯିବୀ କାହା ଆଗେ କହି ? କେତେ କେତେ ମୁଈ ସପନ ଦେଖିଛି ତୁମ କୋଳେ ଜନମିବା ପାଇଁ ଅସୁମାରି ଆଶା ମନେ ମୁଁ ସଞ୍ଚିଛି ଏ ଦୁନିଆ ଦେଖିବା ପାଇଁ । । ହାତ ତୁମ ଧରି ଚାଲି ମୁଁ ଶିଖିବୀ ଡାକୁଥିବି ମା ’ ମା ’ ସବୁ ସପନ ତୋ ସତ ମୁଁ କରିବି ବୃଦ୍ଧକାଳେ ହେବି ସାହା । । କନ୍ୟା କଳୀ ଟି ମୁଁ ଫୁଲ ହେବି ଦିନେ ତୁମେ ତ ବୁଝିଲ ନହିଁ ହତ୍ୟା ପାଇଁ ମୋର କେତେ ଯେ ଯୋଜନା କରିଲ ସଯତ୍ନ ହୋଇ । । ନାରୀ ହୋଇ ତୁମେ କନ୍ୟା ନାଶ ପାଇଁ ଅନ୍ୟାୟସେ ହଁ ଭରି ଜନମ ପୂର୍ବରୁ ମା ତୁମେ ମୋତେ ଅନ୍ତରରେ ଦେଲ ମାରି । । ଡରୁଥିଲ ପରା ଜନମ ହୋଇଲେ ମୋ ବୋଝ ନ ପାରିବ ସହି ବଡ ଘର ଦେଖି ବାହା ଦେଲେ ପୁଣି ଜଳୁଥିବ ମୋ ଯୂଈ । । ମା ବୋଲି ଥରେ ଡାକି ପାରିଲିନି ଦୁନିଆ ପାରିନି ଦେଖି ମୋ ମରଣର ଦୋଷୀ ତୁମେ ମା ଇଶ୍ଵର ରହିଛି ସାକ୍ଷୀ । । ଧର୍ମ ରାଜ ପୁରେ ଧର୍ମ ଦଣ୍ଡ ଧରି ହୋଇବ ଦିନେ ବିଚାର ସେ କାଠ ଗଡା ରେ ଠିଆ ତୁମେ ଥିବ ମନରେ ଥରେ ବିଚାର ? ଜନମିଲ ବୋଲି ମା ହେଲ ତୁମେ ମାତୃତ୍ଵ ତୁମର ନାହିଁ କନ୍ୟା ସନ୍ତାନ ମୁଁ ଜନ୍ମ ପାଇଁ କଣ ମୋର ଅଧିକାର ନାହିଁ ?	0
ଟ୍ରାନ୍ସଫର୍‌ ଟ୍ରାନ୍ସଫର୍‌ ଅର୍ଡର ବାହାରିଗଲାଣି , ଦିନେ କି ଦୁଇଦିନ ଭିତରେ ମୋତେ ଏ ଜାଗା ଛାଡ଼ିବାକୁ ହେବ ଯଦିଓ ଜାଗା ପ୍ରତି ଅଛି ଅତୁଟ ମୋହ । ଏ ଜାଗା ବି ମୋ ପାଇଁ ଦିନେ ନୂଆଁ ଥିଲା ପାଣି ପବନ ଘର ଦ୍ଵାର ସବୁ ନୂଆଁ ନୂଆଁ ଲାଗୁଥିଲା ଜାଗାଟାକୁ ନିଜର କରି ଆଦରି ନେଲା ପରେ ମୋଟେ ଇଚ୍ଛା ହେଉନି ଏ ଜାଗା ଛାଡି ଯିବାକୁ କହିପାର ଜାଗାପ୍ରତି ମୋହ ବା ମନର ଦୁର୍ବଳତା ! ସେମିତି କେହି ଜାଗା ମନ୍ଦ ନୁହେଁ କେହି ମଣିଷ ମନ୍ଦ ନୁହଁନ୍ତି ସବୁ ନିର୍ଭର କରେ ନିଜ ଉପରେ ଆଜି ଯାହାକୁ ଛାଡି ଯିବାକୁ ଇଚ୍ଛା ହେଉନି ସିଏ ବି ତ ମୋ ପାଇଁ ଦିନେ ଅଚିହ୍ନା ଥିଲା । ସତରେ ମନ ବିଚିତ୍ର , ମନକୁ ବୁଝିବା ଅସାଧ୍ୟ ମନକୁ ଆୟତ୍ତ କରିବା କଷ୍ଟ ତତୋଧିକ ନୂଆଁ ଜାଗାକୁ ଯିବା ପାଇଁ ମଙ୍ଗୁ ନ ଥିବ ନୂଆଁ ଜାଗାର ମୋହରେ ବାନ୍ଧି ହେଇଯିବ ପୂର୍ବ ଜାଗାକୁ ଫେରିବାର ନାଁ ଧରୁ ନ ଥିବ । ଟ୍ରାନ୍ସଫର୍‌ ଅର୍ଡର ବାହାରି ଗଲାଣି , ଏଣିକି ଏ ଜାଗା ପ୍ରତି ମୋହ ତୁଟେଇବାକୁ ହେବ ନୂଆଁ ଜାଗାକୁ ଆପଣେଇବା ପାଇଁ ମନକୁ ସଜିଲ କରିବାକୁ ହେବ ॥	0
ଧୁଆଁଳିଆ ଲୁହର ବାମ୍ଫ ଏଇଠି ଏମିତି ଦିନସବୁ ଟପ୍‌ ଟାପ୍‌ ଯାଏ ଝରି ବରଷାର ଟୋପା ପରି ମଥାନ ଚାଳରୁ ତା ଭିତର ଦେଇ ଧୁଆଁଳିଆ ଲୁହର ବାମ୍ଫରେ ବତୁରା ମୋ ମନ ନିରବ ନିଶ୍ଚଳ ପଡିରହେ – ମୁର୍ଦ୍ଦାରର ଇଚ୍ଛା ପରି ସଂଶୟଟେ – କୁଆଡେ ଯାଉଛି ପହଞ୍ଚିପାରିବି କି – ନା – ଘେରିଆସେ ତୁଚ୍ଛାଟାରେ ଅନ୍ଧାର କରିଦିଏ ଉଜ୍ଜ୍ଵଳ ସକାଳ	0
ମହାରାଜା ମୁଁ ଯେ ଏଇ ଶତାବ୍ଦୀର ମହାରାଜା ଏକବିଂଶ ଶତାବ୍ଦୀର କୋଣାର୍କ ପରାଏ ରହିଛି ଚାହିଁ , ନାହିଁ ମୋର ସେଇ ପୁରୁଣା ଗୌରବ ସମୟ ଧାରାରେ ଯାଇଛି ବହି । କୋଣାର୍କକୁ କଳାପାହାଡ ଯେ କାଳ ମୋ ’ ପାଇଁ କାଳ ଯେ ଇଂରେଜ ସେନା , ରହିଲାନି ରାଜ୍ୟ , ଗଲା ଯେ ରାଜୁତି ଖସି ପଡ଼ିଲା ମୋ ’ ବିଜୟ ବାନା । ଅସାଧାରଣରୁ ହେଲି ସାଧାରଣ ରହିଛି କେବଳ ରାଜ ଭବନ , ଥିଲି ଦିନେ ରାଜା , ହେଲି ଏବେ ପ୍ରଜା ମନରୁ ହଜିଲା ସବୁ ସପନ । ନାହିଁ ଦରବାର , କାହିଁ ଜୟକାର ନା ’ ସେନାପତି ଅଙ୍ଗ ରକ୍ଷକ , ନାହିଁ ରାଜାଠାଣୀ , ନାହିଁ ପାଟ ରାଣୀ ପଥେ ଜଣେ ମୁଁ ଅଜଣା ପଥିକ । ମୋ ’ ଅତୀତ ଥିଲା କେତ ବଳୀୟାନ ଉଭେଇ ଗଲା ସେ ସମୟ କାଳେ , ମସ୍ତିସ୍କ କାହିଁବା ରହିବ ମୋ ’ ସ୍ଥିର ଧୈର୍ଯ୍ୟ ରଖିବି ମୁଁ କାହାରି ବଳେ । ନାହିଁ ସେନାପତି , କାହିଁ ମୋର ସେନା କାହିଁ ସେ ପାଇକ , କାହିଁ ସେ ଜାତି , ଭଗ୍ନ କୋଣାର୍କର କଙ୍କାଳ ପ୍ରାୟେ ମୁଁ ସର୍ବତ୍ୟାଗୀ ଏବେ ସୁପ୍ତ ଯେ ଅତି । ତଥାପି ରହିଛି ସେଇ ରାଜଠାଣୀ ସେ ’ ରାଜା ଚାହାଣୀ , ସେହି ବୀରତ୍ଵ , ହେଲି ଆଜି ଜଣେ ନାଗରିକ ପଛେ ତଥାପି ନିଜକୁ ଦିଏ ଗୁରୁତ୍ୱ । ରକ୍ତ ପରା ମୋର କ୍ଷତ୍ରୀୟ ବଂଶର ଜନ୍ମ ପରା ମୋର ରାଜ ଉଆସେ , ଧୈର୍ଯ୍ୟ ସାହାସ ମୋ ’ ଜନ୍ମଗତ ଗୁଣ ନୁଆଁଏନି ମଥା କା ହା ରି ପାସେ । ରାଜ୍ୟ ପଛେ ନୋହୁ ସହର ଏ ’ ମୋର ଫୁଲାଇ ଛାତି ମୁଁ ଚାଲେ ଗର୍ବରେ , ଜନ ସେବା ଭାବ ଏବେ ବି ଜାଗ୍ରୁତ ତେଜିନି ସେ ଗୁଣ ଅଛି ମନରେ । ବୃଦ୍ଧ ସିଂହରାଜ ଖାଏନା ଯେ ଘାସ ବୃଦ୍ଧ କବିର ଯେ ହଜେନି ଭାଷା , ବୃଦ୍ଧ ଗାୟକ କି ହୁଏ ସ୍ୱର ହୀନ ଦିବାଲୋକ ମୁହିଁ ନୁହେଁ ତମସା । ରାଜା ଥିଲି ମୁହିଁ , ଏବେ ମଧ୍ୟ ରାଜା ତପ୍ତ ରୁଧିରର ଶରୀର ମୋର , ଅସାଧାରଣ ମୁଁ ନୁହେଁ ସାଧାରଣ ମୁଁ ସେହି ପୁରୁଣା କ୍ଷତ୍ରିୟ ବୀର ।	0
ବୃକ୍ଷାଶୃ ପବନର ତାଳେ ତାଳେ ଯାର ମଧୁର ମୁର୍ଚ୍ଛନା , ମନମୁଗ୍ଧ କରି ହରେ କେତେଯେ ଯନ୍ତ୍ରଣା । ସେ ବୃକ୍ଷ କାନ୍ଦୁଛି । ଯାହାର ସେବାରୁ ମିଳେ ଫୁଲ ଫଳ ଛାଇ , ବିଷପାନ କରିଯାଏ ପ୍ରାଣ ବାୟୁ ଦେଇ । ସେ ବୃକ୍ଷ କାନ୍ଦୁଛି । ପ୍ରତି ଅଙ୍ଗ ଦାନ କରେ ମାନବ ସେବାରେ , ଯା ଔଷଧି ଲାଗିଯାଏ ଅସାଧ୍ୟ ରୋଗରେ । ସେ ବୃକ୍ଷ କାନ୍ଦୁଛି । କବିର କଳ୍ପନା କେବେ ପ୍ରକୃତିର ଶୋଭା , ଶିଳ୍ପିର ଆକୃତି ଯାର ଭାରି ମନ ଲୋଭା । ସେ ବୃକ୍ଷ କାନ୍ଦୁଛି । ଯାକୁ ନେଇ ଗଢିଉଠେ ନିବିଡ ଅରଣ୍ୟ , ପଶୁପକ୍ଷି ନିର୍ଭୟରେ ନିୟନ୍ତି ଆଶ୍ରୟ । ସେ ବୃକ୍ଷ କାନ୍ଦୁଛି । ଯାହାର ଅଭାବେ ଘଟେ ମୃତିକାର କ୍ଷୟ , ମିଠାପାଣି କମିଯାଏ , ବରଷାର ଭୟ । ସେ ବୃକ୍ଷ କାନ୍ଦୁଛି । ଯା ସବୁଜିମା ସ୍ଥାନେ ଆଜି କଙ୍କ୍ରିଟ ସ୍ଥାପତ୍ୟ , ରଙ୍ଗିନ ଆଲୁଏ ହଜେ ଚନ୍ଦ୍ରମା ମହତ୍ଵ । ସେ ବୃକ୍ଷ କାନ୍ଦୁଛି । ବୃକ୍ଷକାଟି ନିରିମାଣ କଳକାରଖାନା , ଜଳବାୟୁ ପ୍ରଦୁଷଣ ନାନା ଆବର୍ଜନା । ସେ ବୃକ୍ଷ କାନ୍ଦୁଛି । ଯାହାର ଅଭାବେ ବଢେ ବିଶ୍ଵଭରି ତାତି , ଗରମରେ ଛଟପଟ ଫାଟିଯାଏ ଛାତି । ସେ ବୃକ୍ଷ କାନ୍ଦୁଛି । ପ୍ରଗତିର ନାମେ ଆଜି କୁଠାର ଆଘାତ , ଯା ଛାତି ଚିରିଦିଏ କରି ମର୍ମାହତ । ସେ ବୃକ୍ଷ କାନ୍ଦୁଛି । ଧ୍ୟାନ ଦେଇ ଶୁଣ ଥରେ ବୃକ୍ଷର କ୍ରନ୍ଧନ , ଫୁଟାଅ ହସ ମୁଖେ କରି ବୃକ୍ଷର ରୋପଣ । ସେ ବୃକ୍ଷ କାନ୍ଦୁଛି ।	0
ମାଟିମାଆ ମାଟିମାଆ ତୋର ହୁଏରେ ଆତୁର ଡାକଇ କଲିଜା ଚିରି , କାହିଁ ଅଛୁ ଆରେ ଓଡ଼ିଆ ସନ୍ତାନ ଚାଲିଆସେ ବେଗେ ଫେରି । । ମାଆ କୋଳେ ତୋର ପଡ଼ିଛି ଖାଲିରେ ଛାତିରେ ଛାତିଏ କୋହ , ଫେରିବା ବାଟ ତୋ ଚାହିଁ ସେ ବସିଛି ଆଖିରୁ ଝରାଇ ଲୁହ । । ରଙ୍କ ରତନ ତୁ ଭିଟା ମାଟି ଛାଡି ପରଦେଶେ ଅଛୁ ରହି , ମାଆର ମମତା କେମିତି ଭୁଲିଲୁ ବିଦେଶୀ ଗୋଲାମୀ ପାଇଁ । । କେତେ ସୁର ବୀର ହେଲେ ରେ ଅମର ରଖିଗଲେ ମାଆ ଟେକ , ତୁ ’ ସେ ମାଆର ସନ୍ତାନ ହୋଇରେ ଭୁଲିଗଲୁ ଜାତି ଭେକ । । କହଇ ଜାତିରେ ତୋ ’ ମାଆ ମାଟିରେ ସୁନା ଶସ୍ୟ ଫଳେ ପରା , କାହିଁ ଅଛୁ ବସି ତୁ ନ ଫେରି ଆସି ମାଆର ଦୁଃଖ ପାଶୋରା । । ମାଆ ତୋ ହସିବ ଯଶ ତା ’ ଫେରିବ ଲୋକେ କହିବେ ରେ ଦେଖ ! ଆସିଛି ତା ’ ପୁଅ ପୋଛି ମାଆ ଲୁହ ଭୁଲାଇଛି ତା ’ ର ଦୁଃଖ । ।	0
ଲଣ୍ଠଣ ଏ ଯୁଗ ବଦଳିବା ଆଗରୁ ମୋ ନିସ୍ଵାସର ଅହଂକାର ଜଳିଯିବା ଆଗରୁ , ମତେ ଜାଳି ଜାଳି ପୁରା ଜଲେଇଦିଅ , ଆଉ ତୁମ ବାକି ହିସବ ତକ ଅସୁଲ କରି ନିଅ । କାରଣ କାଲି ତୁମ ପାଇଁ ମୁଁ ଏକ ତିକ୍ତ ଇତିହାସ , ତୁମ ଆଧୁନିକ ଜୀବନରେ ଏ ଲଣ୍ଠଣ ଏକ ବେକାର ଜିନିଷ ।	0
ରେ ଆତ୍ମନ ରେ ଆତ୍ମନ ତୁ ଏମିତି କେମିତି ଭୁଲି ଗଲୁ ? ତୁ କେଉଁଠୁ ଆସିଛୁ , କାହିଁକି ଆସିଚୁ କିଏ ତୋତେ ଏ ବିଷମ ଦୁନିଆକୁ ସତ ମିଛର , ପ୍ରେମ ବିରହର , ହସ କାନ୍ଦର ପଙ୍କରେ ଲଟ ପଟ ହୋଇ କେଉଁ ମୋତି ଖୋଜିବାକୁ ପଠେଇ ଦେଲା ? ତୁ ତ ମାୟା ନିର୍ମାୟା , ପର ଆପଣା ସ୍ୱାର୍ଥ ନିସ୍ୱାର୍ଥର ଗୋଳିଆ ପାଣିରେ ଉବୁଟୁବୁ , କେବେ ପୁଣି ପାଣି ଭଅଁରରେ ଚକ୍କର କାଟୁଚୁ । କେବେ ଯଦି ଥକି ଯାଉ ତାକୁ ଥରେ ମନେ ପକାଇ ଢେର ସାରା ଗାଳି ବକିଯାଉ । କିଛି ଦେଇନି ବୋଲି ଅଭିମାନ କରୁ । ପୁଣି କେବେ ହାରିଗଲେ ତାକୁ ହିଁ ଖୋଜୁଚୁ କେବେ ମନ୍ଦିର , ଗୁରୁଦ୍ୱାରରେ କେବେ ପୁଣି ଗିର୍ଜା ଅବା ମସ୍ଜିଦ୍ ର ଚକ୍କର କାଟୁଛୁ । ଆରେ କସ୍ତୁରୀ ମୃଗ ତୁ ଅଗନା ଅଗନୀ ବନସ୍ତରେ କେଉଁ ସୁଗନ୍ଧର ଆଶାରେ , କଅଣ ଖୋଜୁଚୁ ? ଆରେ ମୂଢମତି ସେଇତ ତୋରି ଭିତରେ ଅଛି ତୋ ମିତ୍ର , ତୋ ଶତୃ , ତୋ ଆପଣାର , ତୋ ପରର ଭିତରେ ରହିଛି । ତୋ ଆଖରୁ କଳା ଚଷମା ଖୋଲିଲେ ଦେଖିବୁ କେତେ ଯେ ରୋଷଣୀ ଏଠି ସାରା ସୃଷ୍ଠି ଜଗମଗ ଚମକୁଚି । ସବୁ ଜଳ ଜଳ ଦିଶୁଚି । ଅନ୍ଧାର ତ ତୋରି ଭିତରେ ଅଛି । ନା କେହି ବାବା ମାତା ନା କେହି ମୌଲବି କି ପାଦ୍ରୀ ତୋ ଆଖିର ଅନ୍ଧାକାର ଦୁର କରି ପାରିବନି । ମନର ଆଇନାରୁ ଧୁଳି ଝାଡି ଦେଇ ପୁଣି ଥରେ ନିଜ ଚେହେରାକୁ ଭଲଭାବେ ନିରିକ୍ଷଣ କର ତୁ ନିଜେହିଁ ଜାଣିବୁ ତୋ ମୁହଁରେ କେଉଁଠି ଲାଗିଛି ଦାଗ , ଆଉ କେତେ ସଫା ଅଛି ? ଯିଏ ତୋତେ ପଠେଇଚି ସିଏ ତୋତେ କେବେବି ଭୁଲିନି । ତୋତେ କେବେ ଅକେଲା ଛାଡିନି । ସିଏ ତୋ ସାଥିରେ ଅଛି , ତୋରି ସାଙ୍ଗରେ ଚାଲୁଛି ପ୍ରତି ମୁହୁର୍ତ୍ତ ରେ ତୋତେ ନିରିକ୍ଷଣ କରୁଚି । ଚାଲୁ ଚାଲୁ କେବେ ଯଦି ଝୁଣ୍ଟି ଯାଉ ସିଏ ତାର ହାତ ବଢାଇ ଦିଏ ଆଉ କହେ ଆରେ ପଡି ଗଲୁକି ? ନେ ଧର ମୋ ହାତ ଆଉ ଉଠିଆ । ହେଲେ ତୁ ହତଭାଗା ଆଖି ବନ୍ଦ କରି ଅନ୍ଧ ହେବାର ବାହାନା କରିଲୁ । ରାସ୍ତାରେ ଲକ୍ଷ୍ମି ଦତ୍ତ ଧନ ପୁଡିଆକୁ ଅଣଦେଖା କରିଲୁ । ପୁଣି ଜିବନ ସାରା ଅଭିମାନ କରି ତାକୁ ହିଁ ଭୁଲିଗଲୁ । ଆରେ ମୁଢ ମତି ହାତ ଡିଆସିଲି ଭୁଲି ତୁ ଖୋଜୁଛୁ ଅନ୍ଧାରେ କାହିଁ ବତୀ ।	0
ଚଷା ଭାଇ ପାଇଁ ଅକ୍ଷୟ ତୃତୀୟା ସ୍ୱର୍ଣ୍ଣମ ଓଡ଼ିଶା ପବିତ୍ର ଧରାରେ ସୁନା ଫଳେ ଧରିତ୍ରୀରେ କୃଷକ ବାପୁଡ଼ା ତୁଣ୍ଡ ଝାଳ ମୁଣ୍ଡେ ପୋଛି ଖଟୁଥାଏ ଖରା ତରାରେ । । ଘରଣୀ ହାତର ପଖାଳ କଂସାରେ ଥାଏ ସେନେହର ପରଶ ମହମହ ବାସେ ଶାଗ , ବଡ଼ିଚୁରା ଖାଇ ହୁଏ ମନ ହରଷ । । କାଶିଆ , କପିଳା ବଳଦ ଗୁହାଳେ ଖାଆନ୍ତି କୁଣ୍ଡା ତୋରାଣୀ ଚଷାଭାଇ ସହ ଚଷିବେ ସେ କ୍ଷେତ ହସିବ ଧରଣୀ ରାଣୀ । । ଅକ୍ଷୟ ତୃତୀୟା ପବିତ୍ର ଦିବସେ ଅକ୍ଷି ମୁଠି ନେଇ ଶରଧାରେ ଚାଷ ଅନୁକୂଳ କରି କୃଷକଟି ପୂଜା କରେ ବିଲ ମୁଣ୍ଡରେ । । ମହନୀୟ ଆମ ଓଡ଼ିଶା ସଂସ୍କୃତି ମହନୀୟ ପରମ୍ପରା ଚାଷୀ ଭାଇ ହାତେ ହସେ ସୁନା କ୍ଷେତ ଶସ୍ୟ ଫଳେ ସୁନାଝରା । । କୃଷକ ହସିଲେ ହସିବ ରାଇଜ ଦେବା ତାକୁ ସନମାନ ଖାଦ୍ୟ ଉପୁଜାଇ ରଖେ ସେ ଜୀବନ ରଖିବା ତାହାର ମାନ । ।	1
ଭୁଲି ହୁଏନା ଭାବିଥିଲି ପ୍ରିୟା ଧୋକା ଦେଇ ମୋତେ ରହିଛ ତୁମେ ଖୁସିରେ ଜାଣି ମୁଁ ନଥିଲି ମୋ ପରି ବି ତୁମେ ଜଳୁଥିବ ବିରହରେ । ଭାବିଥିଲି ତୁମେ ଭୁଲି ଯାଇ ମୋତେ ଖୁସିରେ କାଟୁଛ ଦିନ ଆଜି ମୁଁ ଜାଣୁଛି ତୁମ ମନେ ପ୍ରିୟା ରହିଛି ମୋହରି ସ୍ଥାନ । ଆଖିରୁ ତୁମର ଲୁହ ଝରୁ ଥିବ ଭାବି ଭାବି ମୋର କଥା କେମିତି କହିବି ପ୍ରେମ ଯେ ଏମିତି ଅଛିଣ୍ଡା ଅଡୁଆ ସୁତା ଯେତେ ଚାହିଁଲେ ବି ଭୁଲି ପାରିବନି ପ୍ରେମ ଯେ ଅଭୁଲା ସ୍ମୃତି ମନ ଖୋଜୁଥିବ ପ୍ରୀତିର ପରଶ ପ୍ରେମର ଚୋରା ଚଇତି । ଭୁଲିବ ଭୁଲିବ ଯେତେ ଭାବୁଥିଲେ ମନେ ପଡେ ସେତେ ବେଶି ଭଲ ପାଇ ଥରେ ଭୁଲି ହୁଏ ନାହିଁ ପ୍ରେମ ପାଏ ନାହିଁ ଫାସି ।	0
ମୋ ପାଇଁ ନ ହେଲେ ନାହିଁ ମୋ ପାଇଁ ନ ହେଲେ ନାହିଁ ନିଜ ପାଇଁ ଟିକେ ସୁଖୀ ହୁଅ ଏଇ ଅନୁରୋଧ ତୁମ ପାଇଁ । । ମୋ ଛାଇ ନ ହେଲେ ନାହିଁ ତୁମ ଛାଇ ହୋଇ ରହିବାକୁ ଟିକେ ମନ ଖୋଲି ଦିଅ କହି ଏଇ ଅନୁରୋଧ ତୁମ ପାଇଁ । । ମୋ ଦୁଃଖ ନ ନେଲେ ନାହିଁ ତୁମ ଦୁଃଖ ସବୁ ପଣତରେ ମୋର ବାନ୍ଧି ଦିଅ ଯିବି ନେଇ ଏଇ ଅନୁରୋଧ ତୁମ ପାଇଁ । । ମୋ ସ୍ମୃତି ନ ହେଲେ ନାହିଁ ତୁମ ସ୍ମୃତି ଏଇ ହୃଦୟରେ ମୋର ଚିରଦିନ ଯାଉ ରହି ଏଇ ଅନୁରୋଧ ତୁମ ପାଇଁ । ।	0
ସ୍ରଷ୍ଟା ଚକ୍ଷୁ ଖୋଲିଲେ ତନ୍ମୟତାର ବିଶ୍ୱ ବିଭୋର ସେ ରୂପକାର ବିଭୋର ଧରିତ୍ରୀ ବିମୁଗ୍ଧ ସପନ ଲମ୍ୱାରାସ୍ତା ଜୀବନର ପଥ ଶେଷହୀନ . . . ତା ’ ର ଯାତ୍ରା ଶେଷହୀନ ! ରଙ୍ଗ ଆଉ ତୂଳୀ ସଜେଇ ଦେଇଛି ସତେ ଭରପୂର ଆକାଶ ଓ ମାଟି ମଲାମାଟି ଶୁଖିଲା ଓଠରେ ସହସ୍ର ଉଲ୍ଲାସ କଥା କହେ ନିର୍ଜୀବ , ନିଥର ବର୍ଷା ପଡ଼େ , ଫୁଲ ଫୁଟେ ଝରିପଡ଼େ ସାତବର୍ଣ୍ଣି ରଙ୍ଗ ! ଆଙ୍କିଛି ସେ ଆଲୋକ ଓ ଅନ୍ଧାରର ଛବି ସତ୍ୟ , ମିଥ୍ୟା , ପାପ , ପୁଣ୍ୟ ଘୃଣ୍ୟ ଯେତେ ମନର ବିକୃତି ଜୀବନ ଓ ମରଣର ବିଶ୍ଳେଷିତ ରୂପ ! ଚିତ୍ରିତ ତା ’ ବିଶ୍ୱ ସେ କବି ସେ ଶିଳ୍ପୀ ଜୀବନର ମୁଗ୍ଧ ରୂପକାର ରଙ୍ଗରେ ତୂଳୀରେ ଲେଖେ ମାଟି ଓ ମଣିଷ ପାଇଁ ବଞ୍ଚିବାର ଶେଷ ଶବ୍ଦକୋଷ !	1
ଅତୀତ ଅବଲୋକନ ଦିନ ପରେ ଦିନ ବିତିଯାଏ ମନରେ ଜମାଟ ବାନ୍ଧେ ସ୍ମୃତିଗୁଚ୍ଛ ନିଛାଟିଆ ନିରୋଳାରେ କେବେ କେବେ ମନକୁ ଟାଣିନିଏ ଅତୀତରୁ ଅତୀତକୁ ଆଉ ସବୁ ହୋଇଯାଏ ତୁଚ୍ଛ ! ଭଲ ଲାଗେ ସେତେବେଳେ ହଜିଯିବାକୁ ସେଇ ଅତୀତ ସ୍ମୃତିରେ ସତେ ଯେମିତି , ସବୁ ସୁଖ ସପନ , ଆବେଗ ଆଉ ଆଶାକୁ ହଜାଇଛି ମନ ସେଇ ବନାନୀରେ । ଶାଖା ପରେ ଶାଖା ବ୍ୟାପିଥାଏ ସେଇଠି , ଦ୍ରୁମମାନଙ୍କର କୋଇଲିର ଉଚ୍ଚାଟ ସଦା ଶୁଭୁଥାଏ ମଳୟର ବାସନାରେ ବହି ଆସେ କୁସୁମର ସୁବାସିତ ବାସ୍ନା ଯେଉଁଥିରେ ହୃଦୟ ନାଚିଯାଏ । ସୁଦୀର୍ଘ ବାନାନୀ ଭିତରୁ ଉଦ୍ଭାସିତ ହେଉଥାଏ ସ୍ମୃତିର ଅଭୁଲା ଅଲିଭା ଜ୍ୟୋତି ଲୁହ ସଙ୍ଗେ ଲହୁକୁ ବି ଉତାରୁଥାଏ ଯା ’ ର ସର୍ପିଳ ଗତି ! ଭାବିବାର ତାଳେ ତାଳେ ଜାଗି ଉଠେ ଆବେଗ ପାଇବାକୁ ସାନ୍ନିଧ୍ୟ ପୁଣି ସେଇ ଅତୀତର ପ୍ରତିଧ୍ୱନି ଉଠେ ବାର ବାର ହୃଦୟରୁ ରୋକିବାକୁ ସମୟକୁ . . . ଯିଏ ମାନେ ନାହିଁ ବଳ ଦୁନିଆଁର !	0
ଜମି ଖଣ୍ଡେ କିଣି ଦେଲି ଜହ୍ନରେ ଗାଁ ମୁଣ୍ଡରେ ସାତ ପୁରୁଷର ଭିଟାମାଟି ପଡ଼ିରହିଛି ଅର୍କ୍ଷିତ ପରାଜୟ । ବୋପା , ମାଆ ବଞ୍ଚିଥିବା ବେଳେ ଗାଁକୁ ତେରଛା ନଜରରେ ଥରୁଟିଏ ଚାହିଁନି କଲେକ୍ଟର ପୁଅ । ପହିଲୁ ପହିଲୁ ଆସିଥିଲା , ଥରେ କି ଦି ’ ଥର ଦିନେ ବାପ , ଦାଦିଙ୍କୁ ଡାକି କହିଲା , “ ମୋର ଟଙ୍କା ଦରକାର - ବଡ଼ପୁଅ ଫରେନ୍ ଯିବ ସାନ ପାଇଲଟ୍ ଟ୍ରେନିଂ ନେବ , ଝୁଅ ଡାକ୍ତରୀ ପଢ଼ିବ ଆଉ ଖଣ୍ଡଗିରି ତଳେ ଦି ’ ମାହାଲା ଘରର ଛାତ ପଡ଼ିବ । ” ଜମି ବିକ୍ରି ହେଲା ଶାଗ ମୁଗରେ , ଢିଅରୁ ଅଧେ ଛାଡ଼ି ଦେଇଗଲା ଦାଦିକୁ ବରଷେ ନ ପୁରୁଣୁ ବାପ , ମାଆ ଭିତରୁ ବାପ ଗଲା ଆରପାରି - ମାଆକୁ ଗଣ୍ଠିଲି କରି ନେଇଗଲା ସହର ! ଇଏ ଅନେକ ନିରଞ୍ଜନମାନଙ୍କ ମଧ୍ୟରୁ ଜଣକର ଗଳ୍ପ ଥରୁଟିଏ ଗାଁ କଥା ମନେ ପଡ଼େନା ସେମାନଙ୍କର ଯଦି କଦବା କେମିତି ନିରଞ୍ଜନମାନେ ଗାଁ ମାଟିରେ ପାଦ ଥାପନ୍ତି ଗାଁ ନୋକଙ୍କ ଛାତି କୁଣ୍ଢେମୋଟ ନେଖା ଯୋଖାରେ ହରି ମଉସା , ଦାମ ପିଇସା , ଆର ସାହିର ପରି ଦାଦା , ସୂର୍ଯ୍ୟ ବନ୍ଧୁ ନରି ଭାଇ ଏମିତିକି ଭଗାରୀ ସୁରିଆ ସାହାଣୀ ଗାଁ ଟୋକାଙ୍କୁ ଦେଖେଇ , ଶୁଣେଇ କହନ୍ତି ଆରେ କ୍ରିକେଟ ଖେଳ , ବରଷେକେ ତିନିଥର ଡିଆଁସ , ଡିଆଁସ ପୋରଗାମ୍ କର ତେବେ ବି ଗାଁର ଟେକ ତମେ ରଖିପାରିବନି ଆଉ ଗୋଟାଏ ପୁଅକୁ ଦେଖ , ପ୍ରତିଦିନ ରେଡ଼ିଓ , ଟି . ଭି . , ଖବରକାଗଜରେ କେମିତି ତା ’ ନାଁ ଫଟ ବାହାରୁଛି ଟୋକାଟା ଗାଁ ନାଁ ଉଜ୍ୱଳ କରିଛି ! ନିରଞ୍ଜନର ବୁଢ଼ା ବାପ ସେଦିନ ଢଳ ଢଳ ଆଖିରେ ବଳେଇ ଦେଇଗଲା ଅଫିସର ପୁଅକୁ ବସଷ୍ଟାଣ୍ଡ୍‌ ପୁଅ ଗାଁ ଛାଡ଼ି ସହରୀ ତା ’ ପୁଅ ଦେଶ ଛାଡ଼ି ବିଦେଶ ହୁଏତ ସେଦିନ ମନେ ପଡ଼ିପାରେ ବୁଢ଼ା , ବାପ , ମାଆକୁ ଛାଡ଼ି ସହରୀ ସାଜିଥିବା ପୁଅ କେମିତି ତା ’ ପୁଅ ତାକୁ ଠକି ଉଡ଼ନଛୁଁ । ସେଦିନର ଯୁଆନ ପୁଅବୋହୂ ଏବେ ରାଜଧାନୀର ବଡ଼ ଫିଲାଟ୍‌ରେ ବୁଢ଼ାବୁଢ଼ୀ ଟୁଆଁ ଟୁଇଁ ପରି ମୁହଁକୁ ମୁହଁ ଯୋଖି ଅନିଶା କରନ୍ତି ପ୍ରତିଦିନର ଡାକକୁ । ବଡ଼ ଟୋକା କେଉଁ ଗ୍ରହରେ ଈଶ୍ୱର ଜାଣନ୍ତି ଖବର ଅନ୍ତର ନାହିଁ ବିଦେଶୀ ଝୁଅ ବାଆ ହେଲା ପରେ ସାନ ପୁଅ ଆମେରିକାରୁ କାଁ ଭାଁ ଚିଠି ପଠାଏ ଇମେଲ୍‌ରେ – “ ବାପା ଦେହକୁ ଜଗିବ , ବୋଉକୁ ଯଥାରୀତି ମେଡ଼ିସିନ୍ ଦେବ , ଖୁସିରେ ରହିବ , ପ୍ରତିମାସରେ ଚେକ୍ ପାଇଁ ଯିବ - ଯଦି ପ୍ରୟୋଜନ କର ଚାକର ପିଲାଟି ପାଖରେ ରଖିବ ! ” ହଁ ଖୁସି ଖବରଟିଏ ବାପା ! ତମ ନାତି ଷ୍ଟାଣ୍ଡାର୍ଡ ଫୋର୍ , ବୋର୍ଡିଂ ସ୍କୁଲ୍‌ରେ ଜିଦ୍ ଧରିଲାରୁ ଜମି ଖଣ୍ଡେ କିଣି ଦେଲି ଜହ୍ନରେ ଇମେଲ୍‌ର ଅବୁଝା ଭାଷାକୁ ବୁଢ଼ା ଶୁଣାଏ ବୁଢ଼ୀକୁ । ଆଣ୍ଠୁ ସନ୍ଧିରୁ ମୁହଁ ଉଠେଇ ବୁଢ଼ୀ କହେ , “ ତାଙ୍କ କଥା ଭାବିଲେ କ ’ ଣ ହେବ ଆମେ ତ ଦିନେ ଗାଁ ଛାଡ଼ିଥିଲେ ନିଜ ସୁଖ ପାଇଁ ପୁଅ ସେମିତି ନିଜ ସୁଖ ପାଇଁ ବିଦେଶ ଆଉ ନାତି ଟୋକା ଅନ୍ୟ ଗ୍ରହରେ ରହିବନି ତ ରହିବ କେଉଁଠି ? ”	0
ଦୁଃଖ ପରେ ସୁଖ ଆସେ କିଛି ସୁଖ କିଛି ଦୁଃଖ କିଛି ହସ କିଛି ଲୁହ ସବୁ ସହି ଚାଲିବାଟା ମଣିଷର ପରିଚୟ । ସୁଖ ଆସେ ପୂର୍ଣ୍ଣମୀର ଜୋଛନା ହୋଇ ଦୁଃଖ ଅନ୍ଧାରେ ସେ ତ ଯାଏ ଉଭେଇ ହସେ କିଏ ଝୁରେ କିଏ କିଏ କରେ ଅଭିନୟ ! ଦିନର ଆଲୁଅ ପରେ ଆସଇ ରାତି ରାତି ପରେ ଦିନ ପୁଣି ଦୁନିଆଁ ରୀତି ଦୁଃଖଟା ଝୁରିବାଟା ସମୟର ଅପଚୟ । ସବୁ ମାସ ନୁହେଁ ପରା ଫଗୁଣ ମାସ ଗ୍ରୀଷ୍ମ ବର୍ଷା ଆସେ ପୁଣି ଆସଇ ଶୀତ ସବୁ ସହି ଚାଲେ ସିଏ ମାନେନି ସେ ପରାଜୟ !	1
“ ମାତୃ ଦିବସ ” ରେ ମାଆ ମା ’ , ମମି , ବୋଉ ଯାହା କୁହ ତୁମେ ଗୋଟିଏ ସମ୍ପର୍କ ପକ୍କା , ମନ୍ଦିର , ମସ୍ଜିଦ୍ ଗିର୍ଜା , ଗୁରୁଦ୍ୱାର ଲାଗେ ସବୁ ଫିକାଫିକା । ପେଟେ ଖାଇଥିଲେ ମୋଟେ ଖାଇନାହିଁ ମା ’ ଆ କହେ ଖା ’ ଖା ’ , ଦେହ ଖରାପରେ ଭୋକଶୋଷ ଭୁଲି କୋଳରେ ଶୁଆଏ ମା ’ । ବାହାଘର ପରେ ସେହି ପୁଅ କହେ ବୁଦ୍ଧି ନାହିଁ କି ତୋହର ? ବୋହୁଟା ତୋହର ବଡ଼ ଘର ଝିଅ କଥାଟି ବିଚାର କର । ମୁରୁଖଙ୍କ ପରି ବ୍ୟବହାର କରୁ ରୋଷେଇ ଆଦେଶ ଦେଇ , ଲୁଗା ପଟା ସଫା ଘର ଓଳା ଓଳି କାମ କୁ ପାରୁନି ସହି । ତୁହି ଛୋଟ ଘର ଝିଅ ଥିଲୁବୋଲି ଏମିତି କି ଚଳାଇବୁ ? ପାହାନ୍ତାପହରୁ ନିଦରୁ ଉଠାଇ ଅସୁନ୍ଦରି କରିଦେବୁ ? ବେଶୀ ହେଲେ ମୁହିଁ ସଙ୍ଗେ ଘେନିଯିବି ଏକା ଏଇଠି ମରିବୁ , ଲଲାଟ ପଟରେ ମନ୍ଦରେଖା ତୋର ଭଲ କିଭଳି ଭୋଗିବୁ ? କଥାମୋର ମାନ ବୋହୁ ସେବାକର ଭୁଲିତୋ ଶାଶୁ ପଣିଆ , ନହେଲେ ତୁ ଏବେ ଭୁଲିଯା ’ ମୋତେ ଭୁଲିଯିବି ତୁ ’ ମୋ ମାଆ । ମେ ’ ଦଶ ଆଜି ମନେନାହିଁ କା ’ ର “ ମାତୃ ଦିବସ ” ଦିନଟି ପୁଅକୁ ସମ୍ଭବ ଭୁଲିଯିବା କଥା ମା ’ ଛାତି ଯାଏ ଫାଟି । ମାଆର ହୃଦୟ ଛିଦ୍ର କରି ଗଲା ପୁଅ କଥା ଟାଣ ବାଣ ଆଶୀଷ ମାଗିଲା କାଳିଆ ଠାକୁର ସଅଳ ନିଅ ମୋ ’ ପ୍ରାଣ ।	0
ଏଇ ଜୀବନ ଜୀବନଟା ଆଜି ଦୁର୍ବିସହ ଫିକା ଓ ମୂଲ୍ୟହୀନ ! ବିନା ପୂର୍ବ ପ୍ରସ୍ତୁତିରେ ହଠାତ୍ ବୟସର ରଙ୍ଗୀନ ଅଧ୍ୟାୟରେ ଭେଟା ଭେଟି ସେମାନଙ୍କ ସହ । ସ୍କୁଲ୍ , ଖେଳପଡ଼ିଆ , ଘର ମୋ ଦୁନିଆଁ ଅତି ନିଜର । ନିଜେ ନିଜ ପାଖରେ କେତେ କଥା ଦେଇ ପୁଣି ସତ ହେବ ବୋଲି ପ୍ରତିଶ୍ରୁତି ନେଇ ଶାନ୍ତିରେ ନିଶ୍ୱାସ ନେଲି ଯେ ଏବେ ଟିକକ ନାହିଁ । ମୁଁ ନିଜକୁ କୈଫତ୍ ମାଗେ , ମୋ ଭିତରକୁ ଝୁଙ୍କି ଦେଖେ , ଦୁଇ ବାହୁରେ ହାତ ମାରି ଅଣ୍ଡାଳି ଦେଖେ , ମୋ ଡେଣା କାହିଁ ଯେ ଉଡ଼ିବାର ଅଭ୍ୟାସ କରୁଥିଲା । ମୋ ସ୍ୱପ୍ନକୁ ନିରିଖେଇ ଚାହେଁ କେତେ ରଙ୍ଗୀନ ହୃଦୟ ମୋର , କେତେ ଯେ କାହାଣୀ ଲେଖା ଥିଲା ବୋଲି ଝାପ୍ସା ଦିଶୁଥିଲା । ସେଦିନ ଓ ଆଜି ଭିତରେ ଗୋଟେ ଅଯଥା ତୁଳନା ଚାଲିଥିଲା । ତଥାପି କିଛି ପାଇବାର ଆଶାରେ ନିଜ ପାଖେ ହାତ ଛନ୍ଦି ଗୋଡ଼ ଭାଙ୍ଗି ଛିଡ଼ା ହୋଇଛି ଯଦିବା ଜାଣିଛି ମୁଁ ଖାସ୍ ମରିବାକୁ ବଞ୍ଚିଛି !	0
ସମୃଦ୍ଧ ଓଡ଼ିଶା ମାନଚିତ୍ର ପଟେ ସତେକି ରହିବ ଟିଟିଲା ଗଡ଼ର ନାଁ ? ଖରାଦିନେ ଖାଲି ମନେପଡ଼ିଯାଏ ସରଗୁ ଖସିଲେ ନିଆଁ ୠତୁ ବଦଳିଲେ ଭୁଲିଯାନ୍ତି ସବୁ ଅନୋଖା ତାତିର ମାଡ଼ ନେତା ପ୍ରଶାସନ ଏସି କୋଠରୀରୁ ମାରନ୍ତି ଶବଦ ତୋଡ଼ ସୁନ୍ଦରଗଡ ଟା ରେକଡ଼ ଭାଙ୍ଗିଲା ଛୟାଳିସ୍ ପାରା ଡ଼େଇଁ ପରିବେଶ ଚିନ୍ତା ନାମକୁ ମାତର ଗହ୍ମାଁପୁନେଇଁରେ ମାଇଁ ସତରକ ଘଣ୍ଟି , ଏ ’ ତାପ ମାତରା ଆଗକୁ ବି ମାସେ ଅଛି ବାକିଦିନ ସବୁ କେମିତି କଟିବ ଭାବିି ମୁଣ୍ଡ ବୁଲାଉଛି ଲକ୍ଷ ଲକ୍ଷ ଗଛ ନିଇତି କାଟୁଛୁ ଉନ୍ନତିର ଆଢ଼ୁଆଳେ ପରିବେଶ କଥା ମନେ ପଡ଼ୁ ନାହିଁ ଦିନୁଦିନ ଯାଏ ତଳେ ମାନବ ପ୍ରଜାତି ପାଇଁ ନୁହେଁ ତାତି ପଚାଶକୁ କମ ଦୁଇ ଏଇମିତି ଯଦି ସାଧିବା ଉନ୍ନତି ଅଦିନେ ଜଳିବ ଜୁଇ ପରିବେଶ ପ୍ରତି ଅବିଚାର ହେଲେ ଯୋଜନାକୁ କର ପଣ୍ଡ ଜଙ୍ଗଲ ସୁରକ୍ଷା ତୁମର ଦାୟିତ୍ୱ ନ୍ୟାୟ କରି ଦିଅ ଦଣ୍ଡ ଭୂମି ଜଳ ସ୍ତର ଖସୁଛି ତଳକୁ କୂଅ ପୋଖରୀ ଶୁଖିଲା ପଶୁ ପକ୍ଷୀ ସବୁ ଡ଼ହଳ ବିକଳ ପାଣି ବିନା ବୁଡ଼େ ଭେଳା ନଦୀ ନାଳ କଥା କହିଲେ ନସରେ ସରୁସରୁ ଧାର ବହେ ପ୍ରକୃତି ରାଣୀ କି ଗଡାଉଛି ଲୁହ ଋକ୍ଷାକର ଡ଼ାକି କହେ ସରକାର ନିଦ ଭାଙ୍ଗନ୍ତୁ ଏଥର ସେବା ଧରମକୁ ପାଳି ପ୍ରଥମ ବିଚାରେ ପରିବେଶ ଆସୁ ସ୍ୱାଗତ ଦ୍ୱୀପାଳି ଜାଳି ଛୋଟିଆ ମନସା ପଛେ ଧାଇଁଧାଇଁ ଆମର ଆଜି ଏ ’ ଦଶା ପ୍ରକୃତି ରାଣୀ କୁ ତିରସ୍କାର କରି ଧ୍ୱଂସ ମୁଖରେ ଓଡ଼ିଶା ଭାଷା ପାଇଁ ଲଢ଼ି ଓଡ଼ିଶା ଭୁଲିଲେ ଓଡ଼ିଆ କିଏ କହିବ ? ଭାଷା ଜାତି ପାଇଁ ଏକାଠି ଲଢ଼ିଲେ ଓଡ଼ିଶା ସମୃଦ୍ଧ ହେବ	0
ଫୁଲଟିଏ ହୋଇ ନୀତି ଫୁଟୁଥିବି ହଠାତ କାଲି ସୁର୍ଯ୍ୟାଦୟ ପରେ ଯଦି ତୁମେ ପାଇବ ମୋ ମୃତ୍ୟର ଖବର ! ! ! ଅଥୟ ହେବନି ବୋଧେ ! ! ! ସତେ କଣ ତୁମେ ନିଶ୍ଚିତ ଅଛ , ଏ ମୁଲକେ ମୁଁ ବଞ୍ଚିଛି ବୋଲି ? ? ଯଦିଓ ବାରଣ ତୁମକୁ ମୋ ଘରର ସବୁ ବାଟ ଘାଟ ତଥାପି ମୋ ଭରଷା ଅଛି ତୁମେ ଆସିବ ନିଶ୍ଚିତ କାନ୍ଦିବନୀ ମୋ ପାଖକୁ ଆସି କି ମୋତେ ଛୁଇଁବ ନାହିଁ , କାଳେ ତୁମ ଦରଦୀ ସ୍ପର୍ଶରେ ନିମିଷେକେ ବଞ୍ଚି ଯିବି ମୁହିଁ ପାଗଳ ହେବନି ତୁମେ ଗେଲିମାମା ମୁଁ ଯେ ତୁମ ପାଖକୁ ଆସିବି ତୁମ ପାଦତଳ ମାଟିରେ ଫୁଲ ହୋଇ ନୀତି ଫୁଟୁଥିବି | |	0
ଜାରଜ ଅସହ୍ୟ ……… . . ଅସହ୍ୟ ଏ ଯନ୍ତ୍ରଣା … . ଅସହ୍ୟ ଏ ନିର୍ଯ୍ୟାତନା … . . ବିନା ଦୋଷେ ଲାଗିଯାଏ ଫାଶୀ କ ’ ଣ ପାଇଁ ମୁଁ ଦୋଷୀ ? କ ’ ଣ ପାଇଁ ମୋର ଗର୍ଭଧାରିଣୀ ମାଆ ବି ପାଲଟି ଯାଏ ରାକ୍ଷସୀ …… ? କାହିଁକି  ସେ ଅଧିକାର ମୋ ଠାରୁ ଛଡାଇ ନିଆଯାଏ ? ଦୁନିଆର ଆଲୋକ ଦେଖିବା ପୂର୍ବରୁ … . . କାହିଁକି ନିଷ୍ପାପ ଆଖି ଦୁଇଟି ମୋର ସବୁଦିନ ପାଇଁ ବନ୍ଦ ହୋଇଯାଏ ? ବନ୍ଦ ହୋଇଯାଏ…… . . ଦେହଭିତରକୁ ଧକାକ ମାରି  ଯାଉଥିବା କାଣିଚାଏ ପବନ ……… . ପଡି ରହିବାକୁ ହୁଏ ମତେ ନିର୍ଜୀବ ବସ୍ତୁଟେ ପରି । ପାଲଟି  ଯାଏ ମୁଁ ନୀସ୍ତବ୍ଧ ଶବ ଟିଏ  …… . ତଥାପି ମିଳେନାହି  ନିସ୍ତାର ……… . କେଉଁ ଏକ ନିବୁଜ କୋଠରି ଭିତରେ ଖଣ୍ଡ ଖଣ୍ଡ ହୋଇଯାଏ ପୁଣି ଏ ନିର୍ଜୀବ ଶରୀର ମୋର । ନା ଥାଏ କେହି ମୋ ପାଇଁ କହି ବାକୁ “ ଆହା ” ପଦଟିଏ ଝରାଇବାକୁ  ଆଖିରୁ ଦୁଇଟୋପା ଲୁହ । କେଉଁ ଗୋଟେ ନିକାଞ୍ଚନ ଜାଗା କି କେଉଁ ସହରୀ ନାଳ ନର୍ଦ୍ଦମା …… ଏମିତି ଗୋଟେଅମଡା ଜାଗା ପାଇଁ ……… . . ପାଲଟି ଯାଏ ମୁଁ ଗୋଟିଏ କରଜ …… ହେଲେ କାହିଁକି …… . ? କ ’ ଣ ମୋର ଦୋଷ …… . ? ବୋଧେ ଏଥିପାଇଁ ନା … . . ? ମୁଁ ଗୋଟେ ଜାରଜ ଏଥିପାଇଁ ନା	0
ମନୁବାଦୀ ଚିନ୍ତା କେମିତି କହିବି ଏ ଧର୍ମ ମୋହର ଯେଉଁ ଧର୍ମେ ମୋର ନାହିଁ ଅଧିକାର କେଉଁ କ୍ଷମତାର ଦିଗନ୍ତ ବାହାରେ ଅପସରି ଯାଏ ସ୍ୱପ୍ନର ସମ୍ଭାର । ପଳ ପଳ କରି ରକ୍ତର କଣିକା ଚାଲିବାକୁ ହୁଏ ଏଠି ଏକା ଏକା ଶିକ୍ଷା ଦୀକ୍ଷା ଆଉ ଶିଷ୍ଟତା , ନମ୍ରତା ମଣିଷପଣିଆ ହୁଏ ଫିକା ଫିକା । କାହା ମନଗଢ଼ା ମିଛ କଟକଣା ଯାହା ପାଇଁ ନିତି ଏତେ ଅଘଟଣା ମଣିଷ ଭିତରେ ପାତର ଅନ୍ତର ଉଚ୍ଚ ନୀଚ୍ଚ ଯା ’ ର ନାହିଁ ପଟ୍ଟାନ୍ତର । ଥୋକେ ମଣିଷଙ୍କୁ ଗୋଲାମ ଭାବରେ ଥୋକେ ଦେଖୁଥାନ୍ତି ବିଭିନ୍ନ ଢଙ୍ଗରେ ସମାଜର ଏଇ ବିଚିତ୍ର ନୀତିରେ ମଣିଷ ବୋଲି ମୁଁ ଭୁଲେ ଥରେ ଥରେ । ସାଧାରଣ ଗୋଟେ ନାଗରିକ ବୋଲି ବଞ୍ଚିବାର ରାସ୍ତା ଯାଇଛି ମୁଁ ଭୁଲି ସମ୍ୱିଧାନ , ବିଧି ବ୍ୟବସ୍ଥା ଭିତରେ ମୋ ସ୍ଥାନ ମୁଁ ଖୋଜେ ଶୂନ୍ୟ ପଞ୍ଜିକାରେ । ଚତୁଃବର୍ଣ୍ଣ ସେଇ ପୁରାଣଗ୍ରନ୍ଥରେ କେଉଁଠି ମୁଁ ଥାଏ କିପରି ଭାବରେ ଶୂଦ୍ର , ବୈଶ୍ୟ ଅବା କ୍ଷତ୍ରିୟ , ବ୍ରାହ୍ମଣ ସବୁ ତ ଅଲଗା ଭିନ୍ନ ଗୁଣ କର୍ମ ! ତଥାପି ମଣିଷ ବୁଝେନା ଏସବୁ ଭାଗ ଭାଗ କରେ ଆପଣା ଜାତିକୁ ମନୁବାଦୀଙ୍କ ଏ କୁତ୍ସିତ ଭାବନା ଯେଉଁଠି ମୁଁ ଜନ୍ମି ହୁଏ ଆନମନା !	0
କେଲୁଣି ଖପ୍‌ଖାପ୍ ଦୋହଲି ଚାଲୁଚି ଧୁ ଧୁ ଖରାବେଳେ , କେଲୁଣି ତା ’ ମୁଣ୍ଡରେ ବେତପାଚିଆ ବଳାଗଣ୍ଠି ଚା ’ ଖଣ୍ଡ ଉପରକୁ ଘୋଡ଼େଇ ଦେଇଚି ତା ’ ଦିହ କସ୍ତାଶାଢ଼ି କାନି ଦୋଳିରେ ଝୁଲଣ ଖେଳୁଚି ତା ’ ଛୁଆ ମୁହଁ ଗୁଞ୍ଜିଚି ଛାତି ବୋତଲରେ କମ୍ପ୍ଲାନ୍ ପିଉଚି ତା ’ ଫଟାଗୋଇଠି ଢ଼ଳେଇ ରାସ୍ତାରୁ ଚଁ ଚଁ ତାତି ପିଉଚି ଏ ସାଆନ୍ତାଣୀ ! ଏ ନଖି ଠାକୁରାଣୀ ଏ ପୁଅ ମା ’ ତୋ କାଚ ସୁନ୍ଦର ବଜର ହେଉ ମା ’ ଲହରେଇ ଲହରେଇ ଡାକୁଚି କେଲୁଣି ! କଳେ ପାନ ବି ଥମେଇ ଦେଇପାରୁନି ତା ’ ଦିହର ବାମ୍ଫ ଝାଳୁଆ ଦିହ ଢାଆଁସି ହେଉଚି ମାଟିପିଣ୍ଢାକୁ । ଏସନ ସବୁ ଚାଳଘରକୁ ପାତାଳି କରି ଦେଇଚି ଇନ୍ଦିରା ଆବାସ ପଚ୍ ପଚ୍ କାଦୁଆ ଦାଣ୍ଡ ଆଉ ପିଲାମାନଙ୍କ ଧୂଳିଘରକୁ ବୁଡ଼େଇ ଦେଇଚି ପ୍ରଧାନମନ୍ତ୍ରୀ ଗ୍ରାମ ସଡ଼କ ! ହୁଁ ! କଉ ସେ କାଳ ଅଛି ଯେ ଶିତିଳେଇ ଦେବ ଭୂଆଷୁଣୀ ତା ’ ପସରାର ପାଣିକାଚରେ ବିଶ୍ୱାୟନରେ ବିଧବା ହୋଇ ସାରିଥିବା ତା ’ ନିକି ନିକି ହାତ । ଥମ୍ କରି ଲାଗିଯାଉଚି ତା ’ ପାଦ ଧପ୍କିନା ଝାଉଁଳି ପଡୁଚି ତା ’ ଆଖି ଦୁଇଟଙ୍କିଆ ଚାଉଳ ଖସେଇ ଦେଇଚି ତା ’ ଖୋଷଣି ଗାଁ ବୁଲିବାର ନିଶା । ବେକାରିଭତ୍ତା ହାଲକେଇ ଦେଇଚି ଚଢ଼େଇ ମାରିବାର ପେଶା ସାପ ଖେଳେଇବାର ବେଉସା ତା ’ ଗିରସ୍ତର ! ତମାମ୍ ଦିନ ବସିପାରୁନି କେଲୁଣି ଚୁପ୍ ଚାପ୍ ନାକ ତଳେ ପହଁରି ଯାଉଚି ସାଆଁତାଣୀମାନଙ୍କ କଂସା ଆମ୍ୱକଷିଆ ତୋରାଣି ଝାଙ୍କି ଦେଉଚି ତା ’ ମଥା ଫିଟି ଯାଉଚି ସେରପରି ଖୋସା । ଦୁଇଟଙ୍କିଆ ଚାଉଳ , ବେକାରିଭତ୍ତା , ଜାଲବିଚ୍ଛା ( ନେଟଓ୍ୱାର୍କ ) ବେପାର ଥ ’ କରି ବସେଇ ଦେଇଚି କେଲୁଣିକୁ ଏବେ ଗାଁ ଦାଣ୍ଡକୁ ଆସୁନି କେଲୁଣି ବେତପସରା ମୁଣ୍ଡେଇ ଆସୁଚନ୍ତି ମ୍ୟାଡ଼ାମ୍‌ମାନେ ନେଟଓ୍ୱାର୍କର ଜରିପସରା ଧରି ।	0
ଏବେ ଲେଉଟାଣି ବୀଜ ଅଙ୍କୁରଗୋଦମ୍ ହୋଇ ଦୁଇ ବୀଜ ପତ୍ର ତା ’ ପରେ ଚାରି / ଛ ’ ଅ ଏବେ , ଅସଂଖ୍ୟ , ପତ୍ରର ବର୍ଣ୍ଣାଳୀ ଫୁଲ , ଫଳ , ମଞ୍ଜି ହୋଇ ଏବେ ଝଡ଼ିବାର ବେଳା ବାସ୍ . . . ବହୁତ ହେଲା ଏବେ ଲେଉଟାଣି ବେଳା ! ଫୁଲ ଫୁଟାଇବାରେ ଏତେ ସଂଘର୍ଷ ଫଳ ରକ୍ଷା କରିବାରେ ଏତେ ସଂଯମତା ପୁନଃ ବୀଜ ସଂରକ୍ଷଣରେ ଏତେ ସତର୍କତା , ବାସ୍ . . . ବହୁତ ହେଲା , ଏବେ ଲେଉଟାଣି ବେଳା ! ଏତେ ସବୁ ଦାୟୀତ୍ୱ ତୁଲାଇବାରେ ବାଜି ଲାଗିଲା ଜୀବନ ସାରା ବୟସ ଦେହଳୀରେ ଅଳନ୍ଧୁ ବାନ୍ଧିଲା ସମୟ ଇଚ୍ଛାର ବୁଢ଼ୀଆଣୀ ଜାଲରେ ଛନ୍ଦି ହେଲା ସ୍ୱପ୍ନ ଓ ସମ୍ଭାବନା , ତେବେ , ଆଉ କାହାକୁ ପ୍ରତୀକ୍ଷା ? ଏବେ ବହୁତ ହେଲା , ବାସ୍ . . . ଏବେ ଲେଉଟାଣି ବେଳା ! ଅୟୁତ ସ୍ୱପ୍ନରେ , ସରିଲା ଆୟୁଷ ଅସରନ୍ତି ସମ୍ଭାବନାରେ ମୁଗ୍ଧ ସମୟ ହିସାବ ନିକାଶ ଏଭେ ଲୋଡ଼ା ନାହିଁ କିଛି ଏଥର ବହୁତ ହେଲା , ବାସ୍ . . . ଏବେ , ଲେଉଟାଣି ବେଳା ! !	0
ଦୁଃଖର ସାଏରୀ କାହାକୁ ବାଣ୍ଟିବି ଦୁଃଖ ନଦୀକୁ ନା ନାରୀକୁ କଇଁକୁ ନା ଜହ୍ନକୁ ପକ୍ଷୀକୁ ନା ପବନକୁ ଆପଣାକୁ ନା ଆକାଶକୁ ! ଯାହାକୁ ଚାହିଁଲେ ତ ମହଣ ମହଣ ଦୁଃଖର ଭାରରେ ସମସ୍ତେ ଆକ୍ତାମାକ୍ତା , ସୁଖର ସପ ଖଣ୍ଡେ ସାଉଁଟିବାକୁ ଗଲେ ଦୁଃଖର କତରାରେ ପାହିଯାଏ ରାତି , ବିଶ୍ୱାସର ସ୍ନେହ ଟିକେ ମାଗିବାକୁ ଗଲେ ପ୍ରତାରଣାର ଖଣ୍ଡାଧାରରେ ସରିଯାଏ ପ୍ରୀତି , କାହାକୁ ଆଉ ବାହୁନିବି ଦୁଃଖର ଚିତ୍ରପଟ ସୁଖର ଝଟକ , ମନର ମହମହ କୁହୁକ ଏଠାରେ ତ ସମସ୍ତେ ଭଦ୍ରଲୋକ କିଏ ଆଉ ଶୁଣିବ କାନ ପାରି ରାତି ନା ସକାଳ , ଫୁଲ ନା ଭ୍ରମର ଗତି ନା ପ୍ରଗତି ଶାନ୍ତି ନା ପ୍ରଣତି , କାହା ବେକରେ ପକାଇବି ଶେଷରେ ମନ୍ତ୍ର ଉତରୀ କାହାର ବା ଅଛି ଆଉ ଭେକ ? ଦୁଃଖ ଅଛି ବୋଲି ତ ସ୍ୱପ୍ନ ଲୁଚକାଳୀ ଖେଳୁଛି , ଦୁଃଖ ଅଛି ବୋଲି ତ ସକାଳର ଅନୁଭବ ଅଛି , ଦୁଃଖ ଅଛି ବୋଲି ତ ବେଳେବେଳେ ନବବଧୂ ପରି ସକେଇ ହୋଇ ଆସୁଛି ସୁଖ , ସୁଖ ଆଉ ସ୍ୱପ୍ନ ଅଛି ବୋଲି ତ ଜୀବନ ସଙ୍ଗୀତର ଝଙ୍କାର ଶୁଭୁଛି ବେଳେ ବେଳେ , ଦୁଃଖ ଛାଇରେ ନିଦ ଗଲେ ତ ସୁଖର କୋଳ ମିଳୁଛି କେବେ କେବେ ଦୁଃଖର ବାଟ ସଫା କଲେ ତ ସୁଖ ଆସିବାର ପଥ ନିଷ୍କଣ୍ଟକ ହୋଇଛି । ସ୍ୱପ୍ନ , ମାୟାଜାଲରେ ଥିରିଥିରି ମାୟା ଦେଖାଇ ସକାଳର କୁହୁଡ଼ି ପରି ଅପସରି ଯାଉଛି ଦୁଃଖର ପାଟପତନୀ !	0
ପ୍ରିୟା ମୋର ଭାରି ଅଳସି ପ୍ରିୟା ମୋର ଭାରି ଅଳସି ବର୍ଷା ଆସିଲେ ସେ ନାଲି ଶାଢ଼ୀ ପିନ୍ଧି ହୁଏ ଭାରି ଖୁସି ତାର ଖୁସି ଦେଖି ସାଧବ ବୋହୂଟି ହସୁ ଥାଏ ଖାଲି ନାଚି ବର୍ଷା ପାଣି କି ସେ ଦର୍ପଣ କରିଛି ଇନ୍ଦ୍ରଧନୁ କୁ କରି ଓଢ଼ଣୀ ସାଧବ ବୋହୁକୁ ସିନ୍ଦୁର କରି ସେ ହଉଥାଏ ଭାରୀ ଖୁସି ମୋ ପ୍ରିୟା ମୋର ଭାରି ଅଳସି ମୋ ପ୍ରିୟା ମୋର ଭାରି ଅଳସି । । ପ୍ରିୟା ମୋର ଭାରି ଅଳସି ଶରତ ଆସିଲେ ତରୁଲତା ହୋଇଥାନ୍ତି ଭାରି ସଜେଇ କିନ୍ତୁ ମୋଁ ପ୍ରିୟା ରୂପ ଦେଖି ତରୁଲତା ଯାଏ ଳାଜେଇ ମଳୟ ବୋହିଲେ କାଶତଣ୍ଡି ସଙ୍ଗେ ପ୍ରିୟା ମୋଁ ଗାଏ ଗୀତ ପ୍ରିୟ ଗୀତ ଶୁଣି କ୍ଷେତ ପାଳଭୁତ ହୋଇଉଠେ ଭାରି ଖୁସି ମୋ ପ୍ରିୟା ମୋର ଭାରି ଅଳସି ମୋ ପ୍ରିୟା ମୋର ଭାରି ଅଳସି । । ପ୍ରିୟା ମୋର ଭାରି ଅଳସି ହେମନ୍ତ ଆସିଲେ ଦୀପାବଳି ଆସେ କରିବାକୁ ଦୂର ଅନ୍ଧାର ମୋଁ ପ୍ରିୟା ରାଣୀ କେତେ ଦୀପ ଜାଳେ ମଥା ଦେଇ ନାଲି ଓଢ଼ଣୀ ନୀତି ରାତିରେ ସପନ ଦେଖଇ ହେବ ସେ କାହାର ରାଣୀ ଆଈନା ଆଗରେ ବସି ନିଜ ରୂପ ଦେଖି ଲାଜରେ ଦିଏ ସେ ହସି ମୋ ପ୍ରିୟା ମୋର ଭାରି ଅଳସି ମୋ ପ୍ରିୟା ମୋର ଭାରି ଅଳସି । । ପ୍ରିୟା ମୋର ଭାରି ଅଳସି ଶୀତ ଆସିଲେ ବସି ପଡ଼େ ସେ କାକର କୁ ଚାଦର ସୂର୍ଯ୍ୟ କିରଣ ସହ ଲୁଚକାଳି ଖେଳେ କୁହୁଡି କରି ନିଜର କାକର ପାଣିରେ ନିଜ ମୁହଁ ଦେଖି ଲାଜରେ ଦିଏ ସେ ହସି ମୋ ପ୍ରିୟା ମୋର ଭାରି ଅଳସି ମୋ ପ୍ରିୟା ମୋର ଭାରି ଅଳସି । । ପ୍ରିୟା ମୋର ଭାରି ଅଳସି ବସନ୍ତ ଆସିଲେ ଗୀତ ଗାଏ ସେ କୋଇଲୀ କୁ କରି ସ୍ୱର ଆମ୍ବ ବଉଳ କୁ ଗଜରା କରେ ସେ ମଳୟ କରେ ସାଥି ସେ ହେଉ ଥାଏ ଭାରୀ ଖୁସି ମୋ ପ୍ରିୟା ମୋର ଭାରି ଅଳସି ମୋ ପ୍ରିୟା ମୋର ଭାରି ଅଳସି । ।	1
ରାଜନୀତିର ଖେଳ ରାଜନୀତି ବୋଲି ଯାହାକୁ କହନ୍ତି , ସେ ଏକ ବିଚିତ୍ର ଖେଳ । ସଚ୍ଚୋଟ ଲୋକ ତ ଭୋକରେ ମରନ୍ତି , ତେଲିଆ ମୁଣ୍ଡରେ ତେଲ । ।	0
ନିଃସଙ୍ଗ ଜୀବନ ମୋର ନିଃସଙ୍ଗ ଜୀବନ ମୋର , ନାହିଁ ଯାର ଅନ୍ତ , ଖୋଜୁଅଛି ବନ୍ଧୁ ଟିଏ ମୁଁ ଦୂର ଦିଗନ୍ତ । ନିଜ ଛାଇ ଲୁଚି ଯାଏ ଅନ୍ଧାର ଆସିଲେ , ପଥହରା ହୁଏ ପାନ୍ଥ ଏକାକୀ ଚାଲିଲେ । ।	0
ମନ ହୁଏ ମନହୁଏ ପୁଣି ଥରେ ସ୍ୱପ୍ନର ଡେଣା ନେଇ ଉଡି ଯାଆନ୍ତି ଦିଗନ୍ତର ଏପାରିରୁ ସେପାରି ପର୍ଯ୍ୟନ୍ତ । ସୁର୍ଯ୍ୟର ଆଗେ ଆଗେ ତାର କଅଁଳିଆ ନାଲି କିରଣର ପଣତ ତଳେ । ପୁଣି ଜହ୍ନର ଶିତଳ ଚାଦର ଘୋଡେଇ ରାତ୍ରୀର ନିଶବ୍ଦ ପ୍ରହରରେ ଫେରି ଆସନ୍ତି ଆମର ସେଇ ଛୋଟିଆ ସ୍ୱର୍ଗକୁ । ଏରୁଣ୍ଡି ବନ୍ଧ ପାଖରୁ ମାଆ ମୋତେ କୋଳେଇ ନିଅନ୍ତା । ତାର ପଣତ କାନିରେ ମୋ ମୁହଁ ପୋଛୁ ପୋଛୁ କେତେ ପ୍ରଶ୍ନ କରିଯାନ୍ତା । ଏତେ ଡେରି ଯାଏ କୁଆଡେ ବୁଲୁଥିଲୁ । କ ’ ଣ ଖାଇଚୁକି ନାହିଁ ? ବାପାଙ୍କର ସ୍ନେହ ମିଶା ରାଗ । ତମ ପୁଅ ବିଗଡି ଗଲାଣି । ଗେହ୍ଲା କର , ତାକୁ ଆହୁରି ବିଗାଡ । ସାନ ସାନ ଭଉଣି ଭାଇ ମାନେ ଚାରିପଟେ ବେଢି ଯାନ୍ତି ଟୁକୁ ଟୁକୁ ପ୍ରଶ୍ନିଳ ଆଖିରେ କେତେ କଥା ପଚାରି ଯାନ୍ତି ନିଶବ୍ଦରେ । କେଉଁ ପରୀ ରାଇଜ ଅବା ବୁଢି ଅସୁରୁଣି ର ମାୟା ମହଲରୁ ମୁଁ ନେଇ ଆସିଚି ମାୟାବିନୀ ଜୀବନ ଫରୁଆ । ରଜା ଝିଅର ମାୟାନିଦ୍ରା ଭାଙ୍ଗିବାକୁ । ବଡ ଭାଇ ଶୋଇବାର ବାହାନା କରି ଆମ କଥା ଶୁଣୁ ଥାଏ ନୀରବରେ । ଅଗଣା ରେ କାଉ ଆସି ସକାଳ ହେବାର ସୁଚନା ଦେଲାଣି , ସତେବା କହୁଚି ହେ ବଂଧୁ ନିଦ୍ରା ପରିହାର ସୁର୍ଯ୍ୟ ଆସିବାର ସମୟ ହେଲାଣି । ଜାଗ ସ୍ୱାଗତ କର ନୂତନ ସୁର୍ଯ୍ୟର । କାଲିର ବିଫଳତାକୁ ଭୁଲି ପୁଣି ଥରେ ପ୍ରୟାସ କର । ତୁମେ ସେହି ପାର୍ଥ ଦୁନିଆର ମହାଭାରତରେ ଉଠାଅ ଗାଣ୍ଡିବ ତୁମ ଅସମ୍ଭବ କୁ ସମ୍ଭବ କର । ସବୁ ବିଫଳତା କୁ ସଫଳ କର ମୋଡିଦିଅ ସମୟର ଧାରାକୁ ଜିତି ଯାଅ ଦୁନିଆକୁ ।	1
ଘର ବାହୁଡା ବୁଢା ସୁର୍ଯ୍ୟ ଯେତେବେଳେ ସାରା ଦିନର କ୍ଳାନ୍ତି ମିଟାଇବାକୁ ଘର ମୁଁହା ହେଲା , ତାର କ୍ଳାନ୍ତ ଚେହେରା ଫିକା ନୁହେଁ ତେଜସ୍ୱ ନୁହେଁ ନାଲି ଦିଶୁଥିଲା । ମୁଁ ବି ନିଜର କାମ ନିପ୍ଟାଇବାରେ ଲାଗି ପଡିଥିଲି । ମୋତେବି ଫେରିବାକୁ ଅଛି ନୀଡ ବାହୁଡା ପକ୍ଷୀର ଡେଣାରେ । । କେହିଜଣେ କବାଟରେ ଆଖି ଲଗେଇ ମୋ ବାଟ ଚାହିଁଥିବ । କଲିଂ ବେଲର ଘଣ୍ଟି ସହ ମୋ ନୀଡରେ ବି ଗହଳ ଚହଳ ଆରମ୍ଭ ହେଇଯିବ । ଝିଅ ମୋର ଧାଇଁ ଆସି ଗୋଡକୁ ମୋ କୁଣ୍ଢେଇ ଧରିବ । କୋଳେଇ ନବାକୁ ଅଝଟ କରିବ । ପୁଅ ଏବେ ବସିବା ଶିଖୁଚି । ଗୁରୁଣ୍ଡି ଗୁରୁଣ୍ଡି ସାରା ଘର ମାଇନା କରୁଚି । ସିଏବି ନାନୀର ଅଝଟ ଦେଖି ଅନେଇ ରହିବ । । ଝିଅ ମୋର ଖିଲି ଖିଲି ହସି ଦେଲା ଯେତେ ବେଳେ ତାକୁ ମୋ କୋଳର ସାମ୍ରାଜ୍ୟ ମିଳିଲା । ତା ହସର ଗୋଲିପି ଛଟାରେ ଘର ମୋର ପୁଲ୍ଲକି ଉଠିଲା । ସେ ରଙ୍ଗରେ ଆଉ କିଛି ରଙ୍ଗ ମୋ ପୁଅର ସେ ପାକୁଆ ଓଠରେ ଆଉ କିଛି ରଙ୍ଗ ମୋର ପ୍ରୀୟା ର ଗୋଲାପି ଅଧରେ । । ଏଇ ମୋର ଘର ଏଇ ମୋ ସଂସାର ଏଇ ମୋର ସ୍ୱର୍ଗ । ଏ ସ୍ୱର୍ଗରେ ମୋ ପ୍ରିୟାର ପ୍ରେମ ଅଛି ଆଉ ଅଛି ବାତ୍ସଲ୍ୟର ଗଙ୍ଗା ଝର ଝର ଅବିରତ । । ସାରା କ୍ଳାନ୍ତି ଧୋଇଯାଏ ମୋ ଝିଅର ବାପା ଡାକରେ । ମୋ ପୁଅର ସେ ମିଠା ପାକୁଆ ହସରେ । ମୋ ପ୍ରିୟା ର ସେଇ କୋମଳ ଷ୍ପର୍ଶରେ । । ସ୍ୱର୍ଗ ଯଦି ସତ ହୁଏ ସେ ସ୍ୱର୍ଗ ଏଇ ମୋର ଘର ଭଗବାନ ସତ ଯଦି ଏଇ ତାଙ୍କ ମନ୍ଦିର । ମୁଁ ଭାଗ୍ୟବାନ ନିତି ନିତି ଭଗବାନ ଙ୍କୁ ଦେଖୁଚି ମୋ ପ୍ରୀୟାର ପ୍ରେମରେ ମୋ ଝିଅର ଅଳି ଅଝଟରେ ମୋ ପୁଅର ନିଷ୍ପାପ ନିର୍ମଳ ହସରେ । ।	1
ସ୍ଵର୍ଗ ମୃତ୍ୟୁ ନୁହେଁ ଶାନ୍ତି , କୋଳେଇ ତୁମକୁ ଆଜି ନେଉଛି ନର୍କରୁ ସ୍ଵର୍ଗ ପୁରୀକୁ ଆକାଶର ସେଇ ଝିଲ୍‌ମିଲ୍‌ ତାରା ସ୍ମିତ ହାସ୍ୟ ଦେଇ ସ୍ଵାଗତ ଜଣାନ୍ତି , ତୁମ ସେ ନୂଆ ଜନ୍ମକୁ । ଶରୀର ତୁମର ପାଉଁଶ ହୋଇଛି ଏ ଯମ ଯନ୍ତ୍ରଣାରୁ ମୁକ୍ତି ପାଇଛି କ୍ରେମାଟୋରିୟମର ସୁଇଚ ବଳରେ । ଆତ୍ମା ଆଜି ଉଠି ବନ୍ଧନ ଖୋଲି ହଜିଛି , ମିଶିଛି ଆଶାର ଦୂର ଦିଗ୍‌ବଳୟ ରେ । ଆଉଥରେ ତୁମେ ପାଲଟି ଫେରନା , ପାଅନି ଏ ନାରୀ ଜନମ । ସେପାରି ରେ ଥାଇ ଦେଉଥା ପ୍ରେରଣା ନିତି କରିବାକୁ ଭଲ କରମ । କେହି ନାରୀ ଆଉ ଜନ୍ମ ଦେଇ ପୁତ୍ର ନ ନିନ୍ଦନ୍ତୁ  ତାଙ୍କ ଗର୍ଭକୁ । ପଶୁ ପାଲଟି ଓ କୁକର୍ମ କରିଣ ନ ସାଜନ୍ତୁ , ସାରଥି ରଥର ସ୍ଵର୍ଗକୁ ।	0
ଆସଟିକେ ଭାବିବା ପ୍ରେମ କରିବା କି ନାହିଁ ଯଦି ପ୍ରେମ କରିବା… ପବନରେ ଉଡିବା ପାଣିରେ ବୁଡିବା ନିଆଁରେ ପୋଡିବା ଆକାଶେ ଲୁଚିବା ମାଟିରେ ମିଶିବା । ଆସ ଟିକେ ଭାବିବା ପ୍ରେମ କରିବା କି ନାହିଁ… . ଯଦି ପ୍ରେମ କରିବା . . ଫୁଲ ହୋଇ ଫୁଟିବା ଝରଣା ପରି ଝରିବା କୋଇଲି ଭଳି ରାବିବା ଆଉ ବସନ୍ତ ପରି ରଙ୍ଗିନ୍ ହେବା । ଆସ ଟିକେ ଭାବିବା ପ୍ରେମ କରିବା କି ନାହିଁ… . ଯଦି ପ୍ରେମ କରିବା . . ଗୁଳି ହୋଇ ଫୁଟିବାନି ବୋମାହୋଇ ଫାଟିବାନି ରକ୍ତ ହୋଇ ଝରିବାନି ପୁଞ୍ଜା ପୁଞ୍ଜା ମଣିଷ ଭିତରେ ବିଷ ମଞ୍ଜି ବୁଣିବାନି । ଆସ ଟିକେ ଭାବିବା ପ୍ରେମ କରିବା କି ନାହିଁ… . ଯଦି ପ୍ରେମ କରିବା ପଳାସ ଫୁଲକୁ ଭଲ ପାଇବା କଦମ୍ବ ଫୁଲରେ ମାଳ ଗୁନ୍ଥିବା ନିରୋଳା ଚମ୍ପାକୁ ଆପଣେଇବା , ସେ ନ ଆସିବା ଯାଏଁ ନିଆଳୀ , ମାଳତି , ଟଗର ଫୁଲକୁ ଚାହିଁ ରହିବା । ଆସ ଟିକେ ଭାବିବା ପ୍ରେମ କରିବା କି ନାହିଁ… . ପ୍ରେମ ମାନେତ . . ଦୁଇ ବୁନ୍ଦା ରକ୍ତ ଯାହା ଝରିପଡେ ବାମ ଅଳୀନ୍ଦ ଆଉ ଦକ୍ଷିଣ ନିଳୟରୁ । ଶବ୍ଦ ହୋଇ ବହିଯାଏ ଶିରା ପ୍ରଶିରାରେ ଜନ୍ମ ନିଏ ନୈଶର୍ଗୀକ ଭାବ ବାଣ୍ଟି ଦିଏ ସ୍ନେହ , ଶ୍ରଦ୍ଧା ଶାନ୍ତି ମୈତ୍ରିର ନିଆରା ପୁଲକ । ତେଣୁ . . ଆସଟିକେ ଭାବିବା ପ୍ରେମ କରିବା କି ନାହିଁ ।	1
ଗୀତି କବିତା ଝରିଯିବ ଭାବି ଫୁଟିବନି ଫୁଲ ଯଦି କେଉଁ ପାଦପରେ ତେବେ ତ ବଗିଚା ଖାଲି ପଡ଼ିଯିବ ଫୁଟିଲା ଫୁଲ ବିହୁନେ । କେମିତି ଦେବତା ପୂଜା ହେବେ ପୁଣି ସାଜିବ କାହାର ଗଭା ଖେଳାଇ କାହାର ଓଠେ ହସଟିଏ ଗାଲରେ ଗୋଲାପି ଆଭା । ଉପେକ୍ଷା ଡରରେ ଅପେକ୍ଷା କରିବା ଯଦି ( କାହା ) ସ୍ନେହ ଆଦରର , ସମୟ ଶାଖାର ଝରିଯିବ କେତେ ଅମୂଲ ସମୟ ଧାର । ଯେତେ ଝୁରି ହେଲେ ବିଗତ ସମୟ ଆଉ କି ଆସିବ ଫେରି , ତେଣୁ ଯେତେବେଳେ ଯାହା ମିଳୁଅଛି ନିଅ ଯେ ତାକୁ ଆଦରି । ଘୃଣା କଥା ଭାବି ଯଦି ଗାଇବାନି ଭଲ ପାଇବାର ଗୀତ , ତେବେ ତ ଘୃଣା ସଞ୍ଚରିଯିବ ଚରାଚର ଏ ଜଗତ । ଭଲ ପାଇବା ହିଁ ବଦଳାଇ ପାରେ ଘୃଣାକୁ ପ୍ରେମରେ ଦିନେ ସେଦିନ ପ୍ରେମର ବିଜୟ ନିଶ୍ଚିତ ନ ରଖ ଖେଦ ଯେ ମନେ ।	1
ଷ୍ଟାଇଲ୍ ମୁଁ କହୁଛି ଚାଲିଛି ଆଜିକାଲି ଯାହା ଷ୍ଟାଇଲ୍ ଭଲ ଲାଗିବ ଯଦି ଦେବ ଟିକେ ସ୍ମାଇଲ୍ । ପ୍ରଥମେ କହୁଛି ମୁଁ ନାରୀଙ୍କ ଷ୍ଟାଇଲ୍ କଥା ରାଗିବନି ଜମା ଏହା ଅଟେ ଖାଲି କବିତା । ଓଟ ଖୁରା ପରି ସେମାନେ ପିନ୍ଧନ୍ତି ଜୋତା ଚୂଳ ତାଙ୍କ ଦେଖିଲେ ଲାଗେ ସତେକି ଛତା । ସେ ଚୂଳ ଉଡୁଥିବ ଏମିତି ହୋଇ ଫରଫର ସତେକି ଅଭାବ ପଡ଼ିଛି ଆମ ଦେଶେ ତେଲର । ସର୍ଟକର୍ଟ ଯୁଗରେ ଏଠି ଚାଲେ ସବୁ ସର୍ଟକର୍ଟ ଡ୍ରେସ୍ ପିନ୍ଧନ୍ତି ପୁଣି ବନ୍ଧୁ ସିଏ ମିନିସ୍କର୍ଟ । ଛାତିକଟା ପେଟକଟା କେତେ କଟା ଡ୍ରେସ୍ ପିନ୍ଧିଲେ କାଳେ ତାଙ୍କୁ ଲାଗେ ଭାରି ଫ୍ରେସ୍ । କହିଲି ବୋଲି ମୁଁ ଯେ ନାରୀଙ୍କର ଗୁଣ ଭାବୁଥିବେ ପୁଅ ବୋଲି କହିଲି ତାଙ୍କ ଖୁଣ । ହେଲେ ଭାଇ ମୁଁ ଏତେ ବି ଖରାପ ନୁହେଁ ଝିଅଙ୍କୁ କହିବି ତୁମେ ହେଉଥିବେ ହାଏ ହାଏ । ପୁଅଙ୍କ ଷ୍ଟାଇଲ୍ କଥା ଆଉ କିସ କହିବି ଯେତେ କହିଲେ କିଛି ରହିଗଲା ଭାବିବି । ଚୂଳ ଛାଡ଼ନ୍ତି ସତେକି ତେରେନାମ୍ ହିରୋ ଝିଅଙ୍କ ପଛେ ଗୋଡ଼ାନ୍ତି ସତେ ଭାଦ୍ରବମାସ କୁକୁର । ଜିନ୍ସ ପିନ୍ଧୁଥିବେ ସିଏ ପୁରା ଟାଇଟ୍ ଟାଇଟ୍ ଝିଅଙ୍କୁ ଦେଖି ପୁଣି ମାରୁଥିବେ ସେ ସାଇଟ୍ । କଲି ରଖନ୍ତି ବନ୍ଧୁ ସତେ ସିଏ ଏମିତି ଶିଙ୍ଗ ଦୁଇଟି ତାଙ୍କର ବାହାରିଛି ଯେମିତି । ଛକ ବଜାରେ ଯାଉଥିବେ ସେ କଲର ଟେକି ଷ୍ଟାଇଲ୍ ମାରୁଥିବେ କେତେ ଝିଅଙ୍କୁ ଦେଖି । ଝିଅଙ୍କୁ ଦେଖିଲେ ସତେ ଚାନ୍ଦ ମିଳିଯାଏ ହାତେ କହିଲେ ନିଆଁକୁ ଡେଇଁ ପଡ଼ିବେ ଯେମିତି ସତେ । କହିଲି ମୁଁ ଆଜିକାଲିର ଷ୍ଟାଇଲ୍ କଥା ଏହି କଥାରେ ଏବେ ଟିକିଏ ପୁରାଅ ମଥା । ଏହା ତ ଥିଲା ଆଜିକାଲିର ଷ୍ଟାଇଲ୍ ଅନୁରୋଧ ସଭିଁଙ୍କୁ ଦିଅ ଟିକେ ସ୍ମାଇଲ୍ ।	1
ସମୟ ମିଳେନି ମୁଁ ଦିନ କାଟେ କେମିତି ମୋ ରାତି ବିତେ କେମିତି ତମେ ରହିଛ ଯେଣୁ ଦୂରେ ବୁଝିବ ସେମିତି । । ସାରା ଦିନ ଖଟି ଖଟି ମିଳୁନି ସମୟ ଅଝଟିଆ ଭାରି ଏଇ ତମ ଗେହ୍ଲା ପୁଅ ଲେଖେଇ ଦଉନି ଜମା ଯେତେ ବି କହୁଛି । । ଭାବେ ସବୁଦିନ ପୁଅ ଶୋଇଲେ ଲେଖିବି ହେଲେ ଶୋଇଯାଏ ନିଜେ ଖାଲି ଭାବି ଭାବି ଉଠିଲା ବେଳକୁ ଦେଖେ ରାତି ବି ପାହିଛି । ।	0
ପଇସା ସବୁକିଛିର ସୃଷ୍ଟି . . . ଆଜି ଏଇଠି କେବଳ ସେଇ ଧନକୁ ଆଶ୍ରୟ କରି ମରତରୁ ଆକାଶ ପରିଯନ୍ତେ ସାଜିଛି ସିଏ ସବୁରିଙ୍କ ସହଚରୀ ଜୀବନର ପ୍ରତିଟି ଅଧ୍ୟାୟର ଆରମ୍ଭ ହୁଏ ଭିତ୍ତି ଇଏ ପ୍ରତିଟି ସୃଷ୍ଟିର ସାମାନ୍ୟ ପରଜାଠାରୁ ରଜାଙ୍କ ପର୍ଯ୍ୟନ୍ତ ଏ ଯେ ଲୋଡ଼ା ସବୁଙ୍କର ଯେତେ ସବୁ ବାଦ - ବିବାଦ ପୁଣି ବନ୍ଧୁ ଯେ ଅଭେଦ୍ୟ ସବୁକିଛି ଏଇ ପଇସାର ମାୟା ନିଜର ରଜ୍ଜୁରେ ଧରି ଦୁନିଆଁକୁ ବିସ୍ତାରିଛି ତା ’ ର ସେ ଭୟଙ୍କର କାୟା ଲୁହ ଅବା ଲହୁ ! ଦୁଃଖ ଅବା ଦ୍ୱେଷ ପ୍ରତିଟି ଉଚ୍ଛ୍ୱାସ ବି ୟା ’ ଖେଳଘର କି ଅଦ୍ଭୁତ ଯାଦୁ ସତେ ତା ’ ର ୟା ’ ଲାଗି ଦୁନିଆଁ ଆଜି ଏକ ଭସାବାଦଲ । ସପନକୁ ଭାଙ୍ଗିଦିଏ କା ’ ର ଅନ୍ୟର ସପନକୁ ତୋଳି ବାହାସ୍ଫୋଟ ମାରୁଥାଏ ବସି ହସି ହସି ଦେଖୁଥାଏ ଦୁର୍ଦ୍ଦଶା ଅବା କାହା ଅଳି । ଅଙ୍ଗୀକାର ଦେଇଛି ଆଜି ଇଏ ଦୁନିଆଁକୁ ଭାରି ଗର୍ବ . . . ଅହଂକାର ୟା ’ ର ନିଜସ୍ୱ ନ ଥିଲେ ବି ଖାତିର ତା ’ ନାହିଁ ତା ’ ର ଅବା ତା ’ ମୁନିବର । ତଥାପି . . . ପାରେନି କିଣି ପ୍ରେମ ବନ୍ଧନକୁ ଫିକା ପଡ଼ିଯାଏ ରୂପ ତା ’ ର ଜନମ ଜନମ କରି ଯେତେ ଜନମିଲେ ବି ଜିତାପଟ ସଦା ସେଇ ବାସ୍ତବ ପ୍ରେମର ସ୍ୱଚ୍ଛ ମମତାର । ଧନ କେବେ ମନ ଚିହ୍ନେ ନାହିଁ ଲୋଡ଼ା ଯିଏ ନିହାତି ବଞ୍ଚିବାର ପାଇଁ ପାଗଳ ମଣିଷ ଯାହା ଧାଏଁ ତା ’ ପଛେ ଭୁଲିଯାଏ ନିଜେ ନିଜ ଛାଇ ।	0
ଅବୁଝା ଗଣିତ ପ୍ରତୀକ୍ଷାର ବେଳ ରତରତ ଏବେ ଭାରି ଲାଗେ କୁଆଁରୀ - ପଣିଆ ସେ ଆଜି ଆସିବେ ସତେ ଉଛୁରର ଦଣ୍ଡେ ଲାଗେ ଯୁଗ ଆଉ ଅଧେ । ଗଣ୍ଠି ସବୁ ଫିଟି ଥାଏ ଖୋଜିବା ଦିନରୁ ଲୁଚି ଲୁଚି , ଖରାବେଳ , ପୋଖରୀ ହୁଡ଼ାରେ ଛାଇ ନିଦ , ପାହାନ୍ତି ସ୍ୱପ୍ନରେ ଅଣ୍ଡାଳିବା ଠାରୁ ନିଜ ଚାରିଆଡ଼ – ଏବେ ଯାହା ବାକିଥାଏ ଛିଡ଼ିବାକୁ ଡୋରୀ – ବାପା , ମା ’ , ଭଉଣୀ ଓ ଭାଇ ନିଜ ଲୋକ , ଗାଁ ମାଟି , ବିଲ ଆଉ ନଈ ପର ହେଇଯାନ୍ତି – ଅଚିହ୍ନା ହେଇଯାନ୍ତି ଧିରେ ଧିରେ ଛିଡ଼ିଯାଏ ଡୋରୀ । ମଜା ଲାଗେ ହାରିବାକୁ କୁଆଁରୀ ପଣିଆ ଅପହଞ୍ଚ ଖରାବେଳେ ଅବା ରାତି ଥାଇ ନିଦ ଭାଙ୍ଗିଗଲେ ସକାଳର ଅଳସ ଶେଯରେ ମନେହୁଏ ଯାହା ସବୁ କବିର କବିତା ପରେ ପରେ ମାସେ ଅବା ବର୍ଷେ ପରେ ପାଲଟେ ଯେ ଗଣିତ ଅବୁଝା ବୁଝିବାକୁ ଯାହା , ସରିଯାଏ ଅବଶିଷ୍ଟ ବର୍ଷ , ମାସ , ଦିନ ଓ ଜୀବନ ଏନ୍ତୁଡ଼ିଠୁ ଜୁଇ ଯାଏ ଲମ୍ୱା କି ତା ’ ଠୁ ଆହୁରି ବି ବଡ଼ ମାୟା ସେ ଯେ ବୁଝି ଯାହା ବୁଝି ହୁଏ ନାହିଁ ।	1
ଜୀବନ ଜଞ୍ଜାଳ ଜଞ୍ଜାଳ ପଗଡ଼ି , ମୁଣ୍ଡରେ ତୁ ଭିଡ଼ି ମିଠେ ହେଉ ହରବର ଦୁର୍ଲଭ - ମଣିଷ - ଜୀବନ ଲଭି ତୁ ଭାବୁଛୁ କାହିଁ ଅସାର । ସତ୍ୟ , ଦୟା , କ୍ଷମା , ସ୍ନେହ , ଅନୁରାଗ ଯେତକ ଗୁଣ ଅପାର ଗଢ଼ିଛନ୍ତି ବିହି , ସବୁ ଗୁଣ ଦେଇ ତଥାପି କାହିଁ ତୋ ଡର ? ସୂର୍ଯ୍ୟ , ଚନ୍ଦ୍ର , ବାୟୁ ଧରଣୀ , ଆକାଶ ସାଥେ ବରଷାର ଧାର , ତା ’ ସାଥେ ଅଛନ୍ତି ବୃକ୍ଷ , ଗୁଳ୍ମ ଲତା ଝରଣା , ନଦୀ ଓ ନାଳ । ଧରଣୀରେ ଶୋହେ ଫଳ , ପତ୍ର , ଫୁଲ ସବୁ ଯେ ଅଟେ ତୋହର । ତଥାପି କାହିଁକି କହରେ ମଣିଷ ଅବୁଝା ଯେ ମନ ତୋର ? ମୋର ମୋର କହି ନିଇତି ମରୁଛୁ ଲୋଭ , ମୋହ ଗ୍ରାସେ ଘୋର ବିଭୂପାଦେ ସବୁ ଅରପି ଯେ ଦେଏ ଜୀବନ ଜଞ୍ଜାଳ ତୋର ।	0
ନାରୀ ମନ ନଦୀ ପରି ସାଗର ଯଦି ଡାକେ ଅଧୀର ହୋଇ ଆତୁରେ ଧାଏଁ ନଦୀ ପାରେନା ରହି । ନଦୀର ପଥରେ କେତେ ବିଲ ବନ ଗିରି ସବୁ ବାଧା ବନ୍ଧ ଡେଇଁ ନଦୀ ଯାଏ ଝରି ବଇଁଶୀ ସୁରେ ଯେମିତି ଅଧୀରା ରାଈ । ନାରୀ ମନ ନଦୀ ପରି ସପନରେ ଭରା ତା ’ ଲାଗି ପ୍ରିୟ ତା ’ ର ପାହାନ୍ତିଆ ତାରା ଚାହେଁ ସେ ତ ନଦୀ ହୋଇ ଯାଆନ୍ତା ବହି । ସାଗର ସୁରେ ଥାଏ କେତେ ଅଧୀରତା ନଦୀଯାଏ ଗାଇ ଗାଇ ମିଳନ କବିତା ଏଡ଼ାଇ ପାରେକି ସାଥୀ ଡାକକୁ କେହି ।	1
ତୁମରି କଥାରେ ତୁମରି କଥାରେ ମୁଁ ସୂର୍ଯ୍ୟକୁ ପଛ କରି ଛିଡ଼ା ହେଲି ଖାସ୍ ତୁମେ ଲୁଚାଇ ପାରିବ ମୋ ଛାଇରେ ତୁମ ଦେହକୁ ବୋଲି । ତୁମରି କଥାରେ ମୁଁ ଝରଣାରେ ପାଦ ଧୋଇ ଠେଙ୍ଗା ପରି ଛିଡ଼ା ହେଲି ପାହାଡ଼ ଛାତିରେ , ତୁମେ ତୁମ ପାଦକୁ ମୋ ପାଦ ଉପରେ ଥରେ ଥାପି ଦେବ ବୋଲି । ଏମିତି ବି କେତେ କେତେ ଫୁଲ ଛିଣ୍ଡାଇଛି ତୁମ କୋମଳତା ତୁମେ ତାହା ସହ ତଉଲିବ ବୋଲି । ମୋ କବିତାରେ ଜହ୍ନକୁ କେତେ ଗାଳି ଦେଇଛି , ଜହ୍ନକୁ କଳଙ୍କିନୀ କହି ତୁମକୁ ସୁନ୍ଦରୀ କହିଛି । ଥରେ ନୁହେଁ ଅଧେ ନୁହେଁ ଅନେକ ଥର ଅନେକଙ୍କୁ ହୀନ କରି ହୀନ ହୋଇଯାଇଛି ତୁମରି କଥାରେ । ଆଜି ତୁମ ମୋ ଭିତରେ ଦୀର୍ଘ ଦୂରତ୍ୱ , ସେହି ଦୂରରେ ଥାଇ ମୁଁ ତୁମକୁ ଇସାରା କରେ , ଥରେ କେବେ ଲୋଟିଯିବା ପାଇଁ କୁହ ଏ ଶୁଖିଲା ମାଟିର ଛାତିରେ ଥୁଣ୍ଟାଗଛ ପରି ଛିଡ଼ା ହେବାର ଯନ୍ତ୍ରଣାରୁ ମୁଁ ବରଂ ମୁକ୍ତି ପାଇଯିବି ତୁମରି କଥାରେ ।	1
ସେଇ ଅନନ୍ୟ ମୁହୂର୍ତ୍ତ ତମ ଉଦାର ଛାତିରେ ନାଲିମାର ଛୁଆଁ ଦେବି ବୋଲି କୃଷ୍ଣଚୂଡ଼ାର ପାଖୁଡ଼ାରେ ସଜ ନାଲି ବାସ୍ନା ଜୋତ୍ସ୍ନାଭିଜା ଜହ୍ନର ମୃଦ୍ୟୁ ଶିହରଣ ବିଛାଡ଼ି ହୋଇଯାଏ ମାଟିରୁ ଆକାଶ ନିଶ୍ଚିନ୍ତ ପ୍ରତିଶ୍ରୁତିର ସେଇ ଅନନ୍ୟ ମୁହୂର୍ତ୍ତ ପାଇଁ ପ୍ରତୀକ୍ଷାର ସବୁ ଯନ୍ତ୍ରଣା ଭିତରେ ଜୀବନକୁ ଭଲ ପାଇବାର ବୀଜ ମନ୍ତ୍ର , ସବୁ ନା ହଁ ଭିତରେ ଖାଲି ‘ ହିଁ ’ ଟିଏ ଭରିଦେବାର ମୋହ ପୁଣି ସବୁ ହଁ ଭିତରେ ହାରିଯିବାର ଭୟ ! ! ସବୁ ଗହଳିରେ ଏକା ଏକା ପୁଣି ଏକଲା ବେଳରେ ଅନେକ ଉଦ୍‌ବେଳନ , ବାରମ୍ୱାର ନିଜକୁ ହଜାଇ ଦେବାର ତୀବ୍ର ଉଚ୍ଚାଟନ ଶବ୍ଦ ସହ ଶବ୍ଦ ଯୋଡ଼ି କ୍ଲିଷ୍ଟ କବିତା ଲେଖାର ଦୀର୍ଘ ଟାଣ ପଣ ସବୁଗୁଡ଼ା ସୁନ୍ଦର , ସୁମଧୁର ଠିକ୍ ତମ ପାଇଁ ବାରମ୍ୱାର ବିଧୁରିତ ହେବାର ବିମୋହିତ ହେବାର ।	1
କଲମ କଲମ କୁଆଡ଼େ ବଳବାନ୍ ଖଣ୍ଡା ଠୁ ସମୟକୁ ବୁଣି ଚାଲେ ଜାଲ ପରି କବିତା ଖାତାରେ । କଲମର ବଲମ ବି ନିଆଁ ପରି ତତାଏ ମନର ଯନ୍ତ୍ରକୁ ତୀର ପରି ଗିଳିଦିଏ ଛାତିର ମାଂସକୁ ରକ୍ତରେ ଖଇ ଫୁଟେ ବରଫର ଚାବୁକରେ ସ୍ୱେଦବିନ୍ଦୁ ଜାଲି ବାନ୍ଧେ କପାଳ ମଥାନରେ । କଲମର ସାଉଁଳା ଭାଷାରେ ଆଖି କାମ ଉଚ୍ଚାଟନ ଖଇ ଫୁଟେ ଦେହ ମନ ଛୁଞ୍ଚିରେ ପାଦ ଥାପି ଖସ ଖସ ଚମ ଯଉବନ । କଲମ ସତକୁ ମିଛ କରେ ମିଛ ପୁଣି ସତ ଆଷାଢ଼ର ମେଘ ଦେହେ ଘୋଟିଯାଏ ବଇଶାଖୀ ତାତି ଛନ ଛନ ଗୀତ ଓଠେ ବସନ୍ତର ସ୍ତୁତି । କଲମର ଭାଗବତେ ଗାଁ ଛକ ହୁଲସ୍ତୁଲ ଅଫିସ୍ ପୁଣି ବଜାରରେ ମହରଗ କଥା ଭାଷା ନେତା ମନ୍ତ୍ରୀ ମାଡ଼ଗୋଳ ବିଧାନସଭାରେ ଚାରିକଡ଼େ ଜଗିଛନ୍ତି ଗାନ୍ଧି ଗୋପବନ୍ଧୁ ପୋସ୍କୋ ଆଉ ବେଦାନ୍ତକୁ ଛୁରାମାଡ଼ କଲମ ମୁନରେ । କଲମ ବି ହୋଇପାରେ ନିଆଁଝୁଲ କଲମ ବି ହେଇପାରେ ଛବି ବହି ଗପ କି ଉପନ୍ୟାସ ଝୁଣି ଝୁଣି ଜୀବନକୁ କରୁଥାଏ ଶେଷ । କଲମ ବି ମଲା ଘାସେ ଭରିଦିଏ ଜୀବନ କଲମର ରଜ ଘସେ ଯନ୍ତ୍ରଣାରେ ରସ ରସ ମନ । କଲମ ଗୋଟେ ଆଶାବାଡ଼ି ଅସଜଡ଼ା ମଣିଷକୁ ରଖିଦିଏ ସଜାଡ଼ି ।	1
ଜନ୍ମ , ମୃତ୍ୟୁ ଓ ଜୀବନ ହେତୁ ହେବା ଦିନୁ ଶୁଣି ମୁଁ ଆସିଛି ସେଇ ସ୍ତବକଟି ଜନ୍ମ ଅବା ମୃତୁ୍ୟ କାହା ହାତେ ନୁହେଁ । —– ସେଇ ଜନ୍ମ ପାଇଁ ଯାହା ଆମ ହାତେ ନାହିଁ କେଡ଼େ ହାଇଁ ପାଇଁ ହେଉଥାଉ ପୁଅଟିଏ ଲାଗି । ବୟୋଜ୍ୟେଷ୍ଠ ବା ଜ୍ୟେଷ୍ଠା ଯିଏ ତୁମକୁ ଏଡ଼ିକିରୁ ଏଡ଼ିକିଟେ କଲା ସମାଜରେ ଦୃଢ଼ କରେଇଲା ତାରି ମୃତ୍ୟୁ ପାଇଁ ଆମେ ଦିନ ଗଣିଥାଉ । —– ସଂସାରରେ ଜୀଇଁ ରହି ଜୀବନ ବିତାଇବାର ଅଭିସନ୍ଧି ଯାହା ନିଶ୍ଚିତ ଭାବେ ତୁମରି ହାତରେ । ସେଇ ମଧୁମୟ ସମୟ ଗୁଡ଼ିକୁ ଆମେ ଗଡ଼ାଇ ଦେଇଥାଉ ଈର୍ଷା , ପରନିନ୍ଦା , କୂଟ , କପଟ ଦ୍ୱନ୍ଦ୍ୱ , ଝଗଡ଼ା . . . ପରହିଂସା , ପରଶ୍ରୀ କାତରତା ଚୋରୀ , ଡକାୟତି ଆଉ ମଧ୍ୟ ନରହତ୍ୟା , ନାରୀ ଧର୍ଷଣରେ । ଏଥିପାଇଁ ପଞ୍ଚାୟତ ନାହିଁ । ଅଛି ଯଦି । କିଏ ମୁଦେଇ ଆଉ କିଏ ମୁଦାଲା ? କାହାଠୁ ସୁଆଲ ଆଉ କାହାଠୁ ଜବାବ୍ ? ଏଠାରେ ପଞ୍ଚମାନେ ନାହାନ୍ତି ଦୁନିଆଁର ପ୍ରତିଟି ମଣିଷ ଏଇ ପଞ୍ଚାୟତର ପଞ୍ଚ ପାପ ସବୁ ସଞ୍ଚିତ ହେଉଛି ଆଗାମୀ ଜନ୍ମ ପାଇଁ । କିଏ ଦେଖିଛି ଆରଜନ୍ମ ? ନିଜକୁ ନିଜେ ମୁଦେଇ ଆଉ ନିଜକୁ ମୁଦାଲା କରି ସ୍ଥିର କର ଜୀବନର ଗତି ସମାଜ ହିତରେ ଯାହା ଅଟେ ନିଜ ହିତେ / / ପରୋକ୍ଷରେ ।	0
ପ୍ରେମ ପ୍ରେମ . . . ପାହାନ୍ତି ସକାଳକୁ ଘେରି ରଖିଥିବା ଶୀତଳ ଶିଶିର ବିନ୍ଦୁ , ବୁନ୍ଦାଟା ସ୍ପର୍ଶରେ ଶିହରଣ ହୁଏ ଉଚ୍ଛୁଳଇ ପ୍ରୀତି ସିନ୍ଧୁ . . . ପ୍ରେମ . . . ଅଦିନିଆ ଝଡ଼ ବତାସରେ ହସିଖେଳି ଲୁଚିଯାଉଥିବା ଚଞ୍ଚଳା ଚପଳାର ଝଲକ , ଟିକି ଚମକରେ ଛାତି ଚହଲିଯାଏ ଭୟଭୀତ ଲାଗେ କ୍ଷଣିକ . . . ପ୍ରେମ . . . ତୋଫାତୋଫା ଜହ୍ନରାତିର ଜ୍ୟୋତ୍ସ୍ନାରେ ଭିଜି ଲାଜ ଖେଳୁଥିବା କୁଆଁରୀ ଫୁଲ , ସୁବାସେ ସଭିଙ୍କ ମନ ମୋହି ନିଏ ସଭିଏଁ କରନ୍ତି ଗେଲ . .	1
କବିତାକୁ ଭେଟିବାର ବେଳ ମୁଁ , ଭେଟିଥିଲି କବିତାକୁ ଗାଁ ଦାଣ୍ଡରେ ସଢ଼େଇ ଖେଳରେ ପାଳଗଦା ମୂଳେ ଲୁଚାଲୁଚି ଖେଳରେ , ଧାନଗଦା ମେରିମୂଳେ ବେଙ୍ଗଳା ପଡୁଥିବା ବଳଦଙ୍କ ଖୁରାର ଶବ୍ଦରେ । କବିତାକୁ ଭେଟିବାକୁ ନିର୍ଦ୍ଦିଷ୍ଟ ସମୟର କ ’ ଣ ଦରକାର ? କବିତା ତ ବିଛେଇଛି ତା ’ ର କୋମଳ ପଣତ ଭୂମିରୁ ଭୂମା ପର୍ଯ୍ୟନ୍ତ । ସେମିତି ମୁଁ ଭେଟିଲି କବିତା ସୁନ୍ଦରୀକୁ ଗାଁ ନୂଆବୋହୂର ହତେ ଲମ୍ୱା ଓଢ଼ଣା ତଳେ ଯେଉଁଠି ଲୁଚିଥିଲା ତା ’ ର ଚାନ୍ଦ ପରି ସୁନ୍ଦର ମୁହଁଟି ଯାହା ଟିପିଟିପି ଚନ୍ଦନରେ ଦିଶୁଥିଲା ଲାଜ ଛଳଛଳ । କେବେ ଭେଟିଲି କବିତାକୁ ଅଜା , ଆଈଙ୍କ ଥଟ୍ଟା ମଜାରେ ପୁଣି କେବେ ଗାଁ ଚଉପାଢ଼ୀର ଗାଁ ଲୋକଙ୍କ ତାସ ଖେଳରେ ତ କେବେ ପାର୍ବଣ ବେଳାରେ । କବିତା ତ ଉତୁରି ପଡ଼େ ଆମ ଗାଁ ସିଡୁଆ ନଈର ଉତାଳ ତରଙ୍ଗରେ ଯେବେ ସକାଳର ବାଳ ସୂର୍ଯ୍ୟ ଅଳସ ଭାଙ୍ଗେ ତରଙ୍ଗର ମୃଦୁ ନିନାଦରେ । ସେଇଠି କବିତା ମିଳେ , କୁନି ବୋଉର ରାହାବାଳୀ କଳିକଜିଆରେ , ଅବା - ନଡ଼ିଆଗଛ ବାହୁଙ୍ଗା ଫାଙ୍କରୁ କୁଆଁର ପୁନେଇଁ ଜହ୍ନର ଲାଜ ଓଢ଼ଣୀରେ । କବିତା ତ ଝରି ପଡ଼େ ହେମନ୍ତର କାକର ଟୋପା ପରି ଟପ୍‌ଟପ୍‌ - ଆଖିରେ ପତା ପଡ଼ିଗଲେ , ମଲ୍ଲୀ ଫୁଟି ବାସିଲେ , ଅବା ଗୁହାଳରେ କାଳୀ ଗାଈର ହମ୍ୱା ରଡ଼ିରେ । କବିତାକୁ ଡାକିଲେ ଆସେନା ଖୋଜିଲେ ମିଳେନା ସେ ମିଳିଯାଏ ଗାଁ ମନ୍ଦିରର ଚୂଡ଼ାକୁ ଚାହିଁଲେ ଅବା , କୁଆଁରୀ ଝିଅର ମଥାନୁଆଁ ପ୍ରଣାମରେ , କବିତା ମନେଇ ଭାରି ସେ ଏମିତି ମିଳେ ଆକସ୍ମିକ ମୋ ହାତରେ ତାକୁ ଧରି ଅଟକାଇବାକୁ କିଛି ସମ୍ୱଳ ନ ଥିବା ବେଳେ ସେଇଠି ଭେଟେ ମୁଁ କବିତାକୁ ଧରିବି ଧରିବି ବୋଲି ପ୍ରତୀକ୍ଷା କରି ନିଘୋଡ଼ ନିଦରେ ଶୋଇ ଯିବାବେଳେ ।	1
ପବିତ୍ର ଉତ୍କଳ ଦିବସ ଉପଲକ୍ଷେ ସୁବର୍ଣ୍ଣ ଇତିହାସର ଦ୍ୱାହି ଦେଇ ଭଙ୍ଗୁର ବର୍ତ୍ତମାନର ପଥରେ ଅନ୍ଧକାରମୟ ଭବିଷ୍ୟତକୁ ଯାତ୍ରା କରୁଥିବା ପଥିକଟିଏ ଉତ୍କଳ ତା ’ ର ନାଁ । । ୧ । । ନିଜ ପୂର୍ବ ଗୌରବ ଗାରିମା ଭୁଲିଯାଇ ଅନିଶ୍ଚିତତାର ସାଗର ବକ୍ଷରେ ଢେଉ ସାଥେ ଲଢ଼େଇ କରି ଠିକଣା ଖୋଜୁଥିବା ଦିଗହରା ନାବିକଟିଏ ଉତ୍କଳ ତା ’ ର ନାଁ । । ୨ । । ରୂପାଜହ୍ନକୁ କରାୟତ କରିବାକୁ ଚେଷ୍ଟା କରି ବିଶାଳ ମହାକାଶର ଅସଂଖ୍ୟ ନକ୍ଷତ୍ରଙ୍କ ମେଳରେ ନିଜ ପରିଚୟ ଖୋଜି ବୁଲୁଥିବା ଅସହାୟ ମହାକାଶଚାରୀଟିଏ ଉତ୍କଳ ତା ’ ର ନାଁ । । ୩ । । ହାତରେ ଦିଗବାରେଣୀ ଯନ୍ତ୍ର ଥାଇ ସୁଦ୍ଧା ଅଗନାଅଗନି ବନସ୍ତ ଭିତରେ ଗନ୍ତବ୍ୟସ୍ଥଳକୁ ରାସ୍ତା ପାଉ ନଥିବା ପଥହରା ବାଟୋଇଟିଏ ଉତ୍କଳ ତା ’ ର ନାଁ । । ୪ । । ଆଳସ୍ୟର ବଶୀଭୂତ ହୋଇ ଗୋଟିଏ ଗୋଟିଏ ପଇସା ପାଇଁ ପର ପାଖେ ହାତ ପତାଉଥିବା ଅମାପ ଦୁର୍ଲଭ ଅସରପିର ମାଲିକ ଉତ୍କଳ ତା ’ ର ନାଁ । । ୫ । ।	0
କାଳକାଳ ଯେତେ ନଦୀ ସେତେ ଶୋଷ ଯେତେ ବଂଶୀ ସେତେ ମିଠା ମୁଲାୟମ୍ ସ୍ୱର । କେଉଁଠି ଖୋଜିବି ଶେଷଥର କେଉଁଠି ଭେଟିଥିଲି ମନେନାହିଁ ଏ ଦୁନିଆଁ ଚାରିଆଡ଼ ନିଆଁର ବର୍ଣ୍ଣାଳୀ ସହସ୍ର ରଙ୍ଗରେ ସଜା ତ ପୁଣି ରଙ୍ଗହୀନ ଜୀବନକୁ ଧରି । ଉଠୁ ଉଠୁ କେବେ ଯଦି ଭାଙ୍ଗି ପଡୁଥିବି ଏ ଚିନ୍ତା , ଭୟ ଓ ଆଶଙ୍କା ଗୋଟାପଣେ ରହୁଚି ଆବୋରି । କାହାରି ଇଚ୍ଛାରେ ନୁହେଁ ତମ ଇଚ୍ଛା ନଥିଲା ଜମା । ତମକୁ ଆପଣାର ବାଛି ନେଲା ପରେ କୃତାର୍ଥ ନିଜକୁ କରି ଧନ୍ୟ ଧନ୍ୟ କେତେଥର ନିଜକୁ କହିଲି । ଯେତେ ଈର୍ଷା , ନିନ୍ଦା , ବାଦ ଅପବାଦ ଅଣ୍ଟା ଭିଡ଼ି , ଯୋଡ଼ି ଯୋଡ଼ି ନାଚିଗଲେ , ସେମାନଙ୍କ ଲୀଳାଖେଳ ଦେଖି ମୁଁ ଏଠି ସ୍ତବ୍ଧ ହୋଇଗଲି । ତା ’ ପରଠୁଁ ଭାବିନାହିଁ ବାହାର ଜଗତ କଥା ସାଇତି ତମକୁ ମୋ ଭିତରେ ଥାଏ ଏକାଏକା ଦିନ ପରେ ଦିନ ଗଡ଼େ ସହସ୍ର ସହସ୍ର ଥର ସଜାଡ଼େ ନିଜକୁ ମୁଁ ଅଜ୍ଞାନୀ ବିକଳ ମୁହୂର୍ତ୍ତକୁ ଧରି ତମ ଆସିବାକୁ ଚାହେଁ ଗଣୁଥାଏ ସମୁଦ୍ର ଢେଉକୁ । ଥାଅ ସଦା ନିରବରେ ଅଦୃଶ୍ୟରେ ଭିତରର କ୍ଷତ ହୋଇ ରୁଗୁରୁଗୁ ପୀଡ଼ା ଦେଉଥାଅ ଲୋଡୁଥାଏ ତଥାପି ମୁଁ ଆତୁରେ ବିକଳେ । ପାରିଛ ପାରିବ ତମେ ସ୍ୱପ୍ନକୁ ମୋ ଆଉରି ଶାଣିତ କରି ବିଚ୍ଛେଦର ଉତ୍ତପ୍ତ ଲାଭାକୁ ଦେହ ବିଦେହରେ ମୋର ବୋଳି ଦେଇଯିବ ବୋଲି ଫେରି । ଧରି ରଖିବାରେ ବିଫଳ ପ୍ରୟାସରେ କଟୁ ମୋର ସମଗ୍ର ଆୟୁଷ ତମେ ଥାଅ , ମୋ ରଖା ଯାଗାରେ ତେଣିକି ନେଇଯାଅ ମୋର ହୋଇ ଯାହାଅଛି ପ୍ରେମ , ପୁଣ୍ୟ , ପ୍ରଥମ ଓ ପରମ ବିଶ୍ୱାସ ଜୀବନ କାଳରେ ।	0
ସାନ୍ନିଧ୍ୟ ପ୍ରେୟସୀ ହୃଦୟ ଚାହେଁ ପ୍ରିୟତମର ସାନ୍ନିଧ୍ୟ , ନଦୀ ଯେମିତି ପାଗଳିନୀ ପରି ବହିଯାଏ , ହଜିଯାଏ ସାଗରର ପ୍ରଶସ୍ତ ବକ୍ଷରେ , ଧରଣୀ ଖୋଜୁଥାଏ , ଦୂର ଦିଗନ୍ତରେ ଆକାଶର ଚୁମ୍ୱନ ( ୧ ) ଠିକ୍ ସେପରି , ଜହ୍ନର ଶୀତଳ ଜ୍ୟୋତ୍ସ୍ନାରେ ଆହ୍ଲାଦିତ କଇଁର ନରମ ଚିବୁକ , ଏବଂ , ଚାତକର ତୃଷ୍ଣାରେ ଆକର୍ଷିତ ବାରିଧିର କେତେଗୋଟି ବିନ୍ଦୁ ( ୨ ) ବିଧାତାର ସୃଷ୍ଟି ଅନୁପମ , ସେଠି ନାହିଁ ତର୍କ ବିତର୍କ , ଅଥବା , ପାପ ଓ ପୁଣ୍ୟର ବିଶ୍ଳେଷଣ , ସେଠି କେବଳ ପ୍ରତିଫଳିତ , ଆତ୍ମାର ଆବେଗ ହୃଦୟର ସ୍ପନ୍ଦନ , ପ୍ରଣୟ ତଥା ସାନ୍ନିଧ୍ୟର ସମନ୍ୱୟ ( ୩ )	1
ଲାଜ ଲାଗେ ତମକୁ ଦେଖିଲେ ଏତେ ନିଜର ନିଜର ଲାଗ ହେଲେ ବି ଏ ମନକଥା କହିବାକୁ ଲାଗେ ଲାଜ । । ଯେବେ ଆଖିରେ ମିଶାଅ ଆଖି ଦେହେ ଶିହରଣ ଯାଏ ଲାଖି ପାଦ ରହେ ଯେବେ ମୋର ଥକି ତୁମେ ଚାଲିଯାଅ କଥା ରଖି କାହିଁ ଲାଗେ ଏ ମନ ଏମିତି ମତେ କହିବାକୁ ଲାଗେ ଲାଜ । । ନିଜ ଆଖିରେ ଆସେନା ମୋର ମତେ ଦୁନିଆଁଟା ଲାଗେ ପର ଉଜାଗର ରହେ ସାରା ରାତି ଲାଗେ ପାଖରେ ଅଛ ଯେମିତି କାହିଁ ଲାଗେ ଏ ମନ ଏମିତି ମତେ ଭାବିଲେ ଲାଗୁଛି ଲାଜ । ।	1
ପ୍ରତୀକ୍ଷା କ୍ଷେତରୁ କ୍ଷେତ ଆଉ ଗାଆଁ ଠୁ ଗୋହିରୀ ସାଧବବୋହୂର ଧୂଳିଘର ସୋରିଷ କିଆରି ପାଟ , ନଇଁ ଆସେ ତା ’ ଉପରେ ହଜିଲା ଅତୀତ । ପଶିଆସେ ଆକସ୍ମିକତାରେ ଫଗୁଣର ବନ୍ୟା ତମ ଦେହ ବାସ୍ନା ଆଉ ବାସ୍ନାର କରକା ପାଏ ନାହିଁ ଏକାନ୍ତରେ କିନ୍ତୁ ଗୋପନରେ ଖୁବ୍ ଆବେଶରେ ମୋତେ ମୁଁ ନିଜକୁ ତମରି ଭିତରେ ନାଲି ନେଳି ପବନର ବହଳ ଛାଇରେ । ଏକା ଆଜି ଏକାଏକା ଖୁବ୍ ଏକାନ୍ତରେ ନିର୍ଜନ ନିଷିଦ୍ଧ ଶୂନ୍ୟପଥ , ଶୂନ୍ୟ ଦିଗ୍‌ବଳୟେ ପ୍ରତୀକ୍ଷା . . . ତମକୁ , “ ହେ ମୋର ସ୍ୱପ୍ନର ନାୟିକା ! ”	1
ବେଦନା ପ୍ରତିଥର ତୁମେ ପ୍ରତିଶ୍ରୁତି ଦେଇଛ ମୋତେ ମୋ ସପନର ପ୍ରତିଟି ରଙ୍ଗକୁ ରଙ୍ଗାୟିତ କରିବ ତା ’ ର ପ୍ରତିଟି ପାଖୁଡ଼ାରେ ମୋର ହସକୁ ଲେଖିବ . . . । ମୁଁ ଅସୁମାରୀ ଆଶାର କଳିକା ଫୁଟାଇ ମୋ ଅଗଣାର ଦୁଆର ସଜାଡ଼ି ବସିଛି . . . ହେଲେ . . . ତୁମେ ସ୍ଥିର ହୋଇ ରହିଯାଇଛ . . . ତୁମ ପରିଧି ଭିତରେ ତୁମ ମୂକ ବାସ୍ତବତାକୁ ଧରି । ହେଲେ . . . ଆଜି ଏ ଯେଉଁ ଉଦ୍‌ବିଗ୍ନ ମୋର , ତୁମକୁ ନିଶ୍ଚୟ ଅସ୍ଥିର କରିବ , ତୁମ ମନର ପରଦାକୁ ଦୋହଲାଇ ଦେବ , ତୁମେ ମୋ ଲୁହର ଢେଉରେ ଆଚମ୍ୱିତ ହେବ , ତୁମ ତତଲା ଶରୀର ଶୀତଳତାର ସ୍ପର୍ଶରେ ପ୍ରକମ୍ପିତ ହେବ ଇଚ୍ଛାରେ ନ ହେଲେ ବି . . . ପ୍ରକୃତିର ପ୍ରତିକ୍ରିୟାରେ ତୁମ ସେଇ ପ୍ରକମ୍ପିତ ହାତ ଓହ୍ଲାଇ ଆସିବ ମୋର ଏଇ ଅଶ୍ରୁ ବିଧୌତ ମଥା ଉପରକୁ . . . ।	0
ଯୁଦ୍ଧ ଶେଷ ଆହାଃ ଉତ୍ତରକବାଟ ଫେରିଗଲେ ଫେରନ୍ତେ ନାହିଁ ତ କରନ୍ତେ କ ’ ଣ ? ବଅସ ତିନିକୋଡ଼ି ନଅ କଳିଷଠା ଛୁଇଁଲାଣି ଅନେକଦିନୁ କେତେଦିନ ବା ମାଟି କାମୁଡ଼ି ପଡ଼ିରହିଥାନ୍ତେ ସାଆନ୍ତେ ! ! ଗାଁ ନୋକେ ଛୁଟୁଛନ୍ତି ଦକ୍ଷିଣସାହିରୁ ଉତ୍ତରସାହି ଦାଣ୍ଡପିଣ୍ଡାରେ ଏକାଏକା ଦଖଣ୍ଡରାୟ ! ! ବଳି ପଧାନେ ବୋଇଲେ , ପଟେ କବାଟ ହୁଗୁଳିଗଲା ଗାଁର ଆରପଟକର ଏକି ଦଶା ଜୀବନ ପାଚିଲା ପତର କେତେ ବେଳେ ମାଟି ଛୁଇଁବ ପବନକୁ ଜଣା ! ! ଦିହି ସାଆନ୍ତେଙ୍କର ସବୁ ଭଲ ଭାରି ଜିଦିଆ ମଣିଷ ସେମାନେ ସାରାଜୀବନ କାଟିଦେଲେ ଜମିଜମା କଚିରି ମାମଲାରେ ! ! ଗାଁ ଉଠେ ପଡ଼େ ସେମାନଙ୍କ ହାରଜିତ୍‌ରେ ମକଦ୍ଦମାରେ ଫଳାଫଳ ବଦଳେ ସାନ କଚିରିରୁ ବଡ଼ କଚିରି ଅହି - ନକୁଳର ଅହନ୍ତା ସେମାନଙ୍କର ସବୁଦିନେ ଥାଏ ଭିତରେ ବାହାରେ ! ! ବେଶ୍ ଲଢୁଆ ମଣିଷ ଉତ୍ତରକବାଟେ , ପଥର ଛାତିରେ ଥିଲା ନରମ କଲିଜା ଖଣ୍ଡେ କଥା ନାହିଁ କି ବାର୍ତ୍ତା ନାହିଁ ହଠାଦସ୍ତ ଉଭା ହେଲେ ଝୁଅ ବାଆଘରେ ବେନିମନ୍ତ୍ରଣିଆ । ଝୁଅକୁ ମୋର ପଥରବସାଣ ମୁଦି ପିନ୍ଧେଇ ଫେରିଗଲେ ସଅଳ , ସଅଳ । କଥାର ଗୁମର ଖୋଲିବାରୁ ଜାଣିଲି ପୁଅ ତାଙ୍କର ସୁଖୁ ପାଉଥିଲା ମୋ ଝୁଅକୁ କେସ୍ ମାମଲାରୁ ପ୍ରସ୍ତାବ ଲଟକିଗଲା ସେତିକିରେ ପୁଅ ତାଙ୍କର ଘରଛଡ଼ା ହେଲା ସାଆନ୍ତାଣୀ ବିଷ ଖାଇ ଜୀବନ ହାରିଲେ ! ! ଶୁଣୁଛି , ପୁଅ ଫେରୁଛି ସୁରତରୁ ସାରା ଗାଁର ନୋକବାକ ସେଠି କେହି ଶଳେ ଥରେ ବି କହୁନାହାଁନ୍ତି ସାଆନ୍ତେ ଆସ ବୋଲି . . . ତମେ ଥାଉ ଥାଉ ଉତ୍ତରକବାଟେ କ ’ ଣ ବାସିମଡ଼ା ହେବେ ? ମରିଗଲାପରେ କ ’ ଣ ବା ଥାଏ ବାଦ କାହା ସାଙ୍ଗରେ ଆଉ ଯୁଝିବ ସାଆନ୍ତେ ? ଯା ’ ହେଲେ ବି ଏ କଥା କହିଗଲେ ଛଳେଇ , ଛଳେଇ ମକଦ୍ଦମେ ମଧୁ ମାହାନ୍ତି ! ! ଲୁହ ଛଳଛଳ ଆଖିରେ ଆଣ୍ଠୁ ସନ୍ଧିରୁ ମୁହଁ ଟେକିଲେ ଦଖଣ୍ଡରା ଶିଙ୍ଗବାଡ଼ିକୁ ଆଶ୍ରା କରି ଗୋଟି , ଗୋଟି ପାଦ ପକେଇ ସେ ଆଗେଇଗଲେ ଉତ୍ତରସାହି ! !	0
ସ୍ୱପ୍ନ ନିରବ . . . ଶୂନ୍‌ଶାନ୍‌ ରାତି . . . ଛଟପଟ ଭାବନା ଭିତରେ ଝଲସିଯାଏ ଆଶାର ଝଲକ , ଅନ୍ଧାରୀ ମୂଲକରେ ଉଙ୍କିମାରେ ଅନୁଭବି ପ୍ରୀତିର ପୁଲକ . . . କେଜାଣି କେମିତି ଲାଗେ , ସତେ ଯେମିତି . . . ତୁମରି ସ୍ପର୍ଶରେ ଖେଳିଯାଏ ଅପୂର୍ବ ଶିହରଣ ତନୁକୁ ମନ ଯାଏ . . . ଠିକ୍ ଯେମିତି ନିଛାଟିଆ ରାତିରେ , ନିରବତାର ବୁକୁ ଚିରି ଚିତ୍କାର କରୁଥିବା ଝିଙ୍କାରୀର ଝିଁ . . . ଝିଁ . . . ଶବ୍ଦ ପରି । ଇଚ୍ଛାହୁଏ , ଆଖିଖୋଲି ଟିକେ ଦେଖିବାକୁ ଟିକେ ଛୁଇଁବାକୁ ଟିକେ ଅନୁଭବ କରିବାକୁ ତୁମକୁ , ବାହାରି ଆସି ସେ ଅନ୍ଧାରୀ ମୂଲକରୁ . . . କିନ୍ତୁ . . . ! ହଠାତ୍ ବଢ଼ିଯାଏ ହୃଦୟର ସ୍ପନ୍ଦନ ଢେଉ ପରି ପିଟି ହୋଇ ଫେରିଯାଏ ଛାତିରେ ଭାବନା ମାଳ ମାଳ , ବିଛେଇ ହୋଇଯାଏ ମନ ତଳେ ଭୟର ମାୟା ଜାଲ . . . ଆଖି ଖୋଲି ଦେଲେ , କାଳେ ତୁମେ ହଜିଯିବ ଏ ଅନ୍ଧାରୀ ମୂଲକରୁ ଆଉ , କାଳେ ପାଲଟି ଯିବ ସ୍ୱପ୍ନଟିଏ . . . ।	1
ପ୍ରେମ ହଠାତ୍ ଶୁଭିଯାଏ ଠୋ ’ ଠୋ ’ ହସ ସେ ନିର୍ମଳ ହସ ଯାହା ଈଶ୍ୱରଙ୍କ ଅଂଶ ପରି ଈଶ୍ୱର ଅଛନ୍ତି ସେ ପାଇଁ ସେ ସୁନା ଝିଅଟି ଏବେ ବି ହସିପାରୁଛି ତା ’ ର ହସ ଏ ଯଜ୍ଞ ପରି ପରିପୂର୍ଣ୍ଣ କରୁଛି ଆମ ସଭିଁଙ୍କୁ ମନଧ୍ୟାନ ଦେଇ ଶୁଣ କିଛି ବି ସ୍ୱାର୍ଥ ନାହିଁ ସେ ହସରେ ସେ ହସ ଆମକୁ ମୋହିତ ନୁହେଁ ମୁକ୍ତ କରୁଛି ସେ ହସ ଯନ୍ତ୍ରଣା ରହିତ ଯନ୍ତ୍ରଣା ତ ଆମ ଭିତରେ ସୃଷ୍ଟି ହେଉଛି ସେ ହସ ବନ୍ଦ ହେବା ପରେ ପରେ ଯେବେ ଆମେ ଈଶ୍ୱରଙ୍କ ସମ୍ମୁଖରେ ନିଜକୁ ପ୍ରେମମୟ ପାଉଛୁ ।	1
ମଣିଷ ଓ ଊର୍ମି ମୁଁ ଜାଣେ ତୁମେ ପାରିବନି କେବେ ରହି ଊର୍ମିହେ ତୁମେ ବେଳାର ପ୍ରଣୟ ପାରିବ କି ଭୁଲିଯାଇ ! ଅନ୍ତର ଭରି ଭଲପାଏ ଯିଏ କରୁଛ ତା ’ ସାଥେ ଛଳନା ଟିକେ ଛୁଇଁ ଦେଇ ସପନ ଜଗାଇ ଫେରିଯାଅ କରି ବାହାନା ନିରବରେ ଖାଲି ପଡ଼ିରହେ ବେଳା ଦୁଃଖରେ ଭିଜିଯାଇ । ଫେରିଆସ ପୁଣି ନିଜ ଭୁଲ୍ ବୁଝି ସେଇ ବେଳାଭୂମି ପାଖକୁ ଭୁଲିଯାଇ ସେ ଯେ ସବୁ ଅଭିମାନ ତୋଳିନିଏ ବୁକେ ତୁମକୁ ଏ ମଣିଷ କିନ୍ତୁ ଭୁଲଇ ସେନେହ ବିଶ୍ୱାସେ ବିଷ ଦେଇ ।	0
ଦୁଇଟି ଦୀର୍ଘ କବିତା ଲେଖିବାର ସ୍ପୃହା ନାହିଁ ଜାଣେନା ଏ ମନ ଲେଖି ଚାଲେ କାହା ପାଇଁ , କାଗଜର ଛାତିରେ ପ୍ରେମର ବରଷା ପାଇ ଲଟେଇଛି କବିତାର ଲମ୍ୱା ଲମ୍ୱା ଲତା ଏଇ ତ ସେଇ ଦୀର୍ଘ କବିତା ଖାସ୍ ମଧୁସ୍ମିତା ପାଇଁ । ମୁଁ କହେ କି ନ କୁହେ ତୁମେ ବୁଝି ଯାଅ , ମୁଁ ଲେଖେ କି ନ ଲେଖେ ତୁମେ ପଢ଼ି ଚାଲ , ଏ ସବୁ ତୁମର ତୁମେ ମୋ ନିଜର ଏବେ କାହିଁ ମନା କର ଏ ସକାଳ ନୁହଁଇ ତୁମର । ଯାହା ମୁଁ ଆଣିଥିଲି ଅତି ଯତ୍ନରେ ଯେଉଁ ସ୍ୱପ୍ନ ମୁଁ ଆଙ୍କିଥିଲି ଏ କବିତାରେ ଏଇ ତ ସବୁ ଇତି କଥା ଏଇ ସେ ଦୀର୍ଘ କବିତା ତୁମ ମନ ମଣିଷର . . . ।	1
ଶୀତର ଗଜଲ ଶୀତ କାମନାର ଅଙ୍ଗରାଗ ଖୋଲା ଖୋଲି ପରିଚୟ ପର୍ବ ସ୍ୱପ୍ନର ବିଳାସ ପୃଥିବୀ ଆଉ କିଛି ଅନ୍ତରଙ୍ଗ ମୁକ୍ତ ଅନୁଭବ ଶୀତ ଝରକା ଫାଙ୍କରେ ଜହ୍ନର ପରିହାସ ପ୍ରେମ ପ୍ରଣୟର ନିରୋଳା ବିଶ୍ୱାସ ଏକୁଟିଆ ପକ୍ଷୀର ସଙ୍ଗୀତ ରାତ୍ରୀର ବଳକା ଆୟୁଷ ଶୀତ ଭୁଲି ପାରୁଥିବା ସଂଳାପର ଗପ ପରିଚିତ ପ୍ରଶ୍ନମାନଙ୍କ ଆଳାପ ମଦହୋସ୍ ସ୍ମୃତିର ସବୁଜ କ୍ଷେତ ପବନର ନିଃଶବ୍ଦ ପ୍ରଳାପ ଶୀତ ଫୁଲ ସବାରୀରେ କାହାର ଏ ବଧୂବେଶ ଖିଆଲି ମନର ଶୋଷ କଳ୍ପନାର ରାଣୀ ହଂସପୁର ଅବିଭକ୍ତ ମନର ଉଆସ କ୍ଳାନ୍ତିର ମେଖଳା ପିନ୍ଧେ ଶୀତର ସୁଦୀର୍ଘ ରାତ୍ରୀ ବହ୍ନିର ବଳୟରେ ଫେଣ୍ଟିହୁଏ ଆଉ କିଛି ବିଶ୍ୱାସର ତାତି ଆଦିମ ତୃଷ୍ଣାର ମୋହ ଛନ୍ଦିହୁଏ ସୃଷ୍ଟିର ରହସ୍ୟ ଜାଲରେ ଅପୂର୍ଣ୍ଣ ତାପସୀ ଲତା ତୃପ୍ତିର ଫଳକ ଖୋଜେ ହଜି ଯାଇଥିବା ସୂର୍ଯ୍ୟର ପୃଥିବୀ ଭିତରେ ।	1
ଦ୍ୱିତୀୟ ଈଶ୍ୱର ମୁଁ କେବେ କଲମ ଛୁଇଁଲେ ତମ ମୁହଁ ଆପେ ଫୁଟିଆସେ ବିନ୍ଦୁଟିଏ ଲଗାଇଲେ କାଗଜ ଉପରେ ତମ ଓଠ ଛୁଆଁ ପରି ଦିଶେ ଶବ୍ଦଟିଏ ଲେଖି ଦେଲେ ମନେ ହୁଏ ପ୍ରୀତି ସମ୍ଭାଷଣ , ଶବ୍ଦ ସହ ଶବ୍ଦ ଯୋଡ଼ି ଦେଲେ ଲାଗେ ତୁମ ଓଠର ସ୍ପନ୍ଦନ ତମେଇ ତ ଶବ୍ଦର କୋଣାର୍କ ମୋ ଚେତନାର କବିତାର ଭଲ ପାଇବାର ଅଜନ୍ତା , ଏଲୋରା ପୁଣି ଖିଆଲି ମନର ତମେଇ ତ ଖୁସିର ଆଧାର ମୋ ଅନ୍ତଃକରଣର ମହାପୂଣ୍ୟ ଗଙ୍ଗାଧାର ସମସ୍ତ ସତ୍ତାର ଆର ଜନ୍ମ ଜନ୍ମାନ୍ତର ! !	1
ଜହ୍ନରେ ଜଳ ମା ’ ହାତ ପାତିଲେ ସରଗକୁ ଅଜାଡ଼ିଦିଏ କଅଁଳ କିରଣ ଶୀତଳ ସରସତା ଓଦା ହେଇଯାଏ ନଡ଼ିଆ ପତ୍ର ତିନ୍ତିଯାଏ ଘାସ ଘର ଜହ୍ନ ଆଲୁଅରେ । ଏବେ ଜହ୍ନର ଜମିରେ ଜମି ଯାଇଚି ଜଳ ପଥର ଖୋଲରେ ବର୍ଷାପାଣି ପରି ଓସେନ୍ ସାଟେଲାଇଟ୍ ଆଖିରେ ଝୁଲିଗଲା ବିନ୍ଦୁଏ ଭରସା ଠୋପାଏ ଆଭାସ ଆକସ୍ମିକ ଅଶେଷ ଆହ୍ଲାଦ ଆଶ୍ୱାସନା ଆସନ୍ତାକାଲିର । ଝୁଣ୍ଟି ପଡ଼ିଲା ଗର୍ଭିଣୀ ତିରିଲା ପାହାଡ଼ର ପେଟ ଝୁଙ୍କିଗଲା ତା ’ , ବିଶ୍ୱାସ ଠଣ୍ଠାଣ୍ ତା ’ ହାତର କାଚ । ସୋର୍ଶିଂ ସାଟେଲାଇଟ୍ ଲୁନାରକ୍ରେଟର ଦୁହେଁ ମିଶି ନିଗାଡ଼ି ଦେଲେ ରକ୍ତ ଜହ୍ନଯୋନିରୁ ଟପ୍ ଟପ୍ ଗଳିଲେ ବିନ୍ଦୁ ବିନ୍ଦୁ ନିଆଁହୁଳା , ଧୂଳିଝଡ଼ ନାସାର କମ୍ପ୍ୟୁଟରରେ । ଅହଙ୍କାରୀ ଅପେକ୍ଷା କରିଚି ସମୟ ଅପେକ୍ଷା କରିଛନ୍ତି ଫୁଲତୋଡ଼ାରେ ସଦ୍ଦାମ , ହିଟଲର ଲାଡ଼େନ୍‌ର ଫେରନ୍ତା ବାଟକୁ ଆକାଶ ମଥାନରେ । ଜହ୍ନକୁ ନେଇ ଯୋଡ଼ ନାହିଁ ଜାରଜ ସମ୍ପର୍କ ନଗ୍ରଜନେ ଜହ୍ନଜମି ମାଙ୍କଡ଼ା ହେଉ କି ମାଙ୍କଡ଼ ଶଶା ହେଉ କି ଶାଶ୍ୱତ ଆସ ଭଣଜା ଭାଣିଜିମାନେ ଜହ୍ନ ସହ ଯୋଡ଼ିବା ମା ’ ମମତାରୁ ମାମୁଁର ସମ୍ପର୍କ !	0
ଫୁଲ ଓ ଫଗୁଣ ଫୁଲ କହେ ଆଉ ଆସନା ଏଥର ଫଗୁଣକୁ ହାତ ଯୋଡ଼ି ତୋ ପାଇଁ ମୁଁ ଯାହା ବିଟପୀ ସାଜୁଛି ଲାଜେ ଯାଏ ମୁହଁ ପୋଡ଼ି ! ! ମଳୟ ଛୁଆଁରେ ପୁଲକିତ କରି ଛୁଇଁଯାଉ ମୋର ତନୁ ତୋ ପ୍ରୀତି ପରଶ ମୋ ମିଠା ସୁବାସ ଛୁଇଁଯାଏ ଯେବେ ଭାନୁ ଭଅଁର ମିଛରେ ଚାଟୁପଣ କରି ମଧୁ ଲୁଟେ ଘଡ଼ିଘଡ଼ି ! ! ତୁ କି ଜାଣିନାହୁଁ ଫଗୁଣ ଲୋ ସତେ ତୋ ଛୁଆଁର ମିଠା ଦାଗ ତରୁତୃଣ ଜୀବ ପୁଲକିତ ହୋଇ ହେଉଥାନ୍ତି ମୋହ ଭଙ୍ଗ ଏ ବେଳେ ନିଆଁରେ ଘିଅ ଦେଲା ପରି ଥାଉ ଚାରିପାଖେ ବେଢ଼ି ! ! ସଂସାର ଯାକର ଅପବାଦ ଆଉ କେତେ ସହିବି ତୋ ଲାଗି ଫଗୁଣ ପ୍ରେମରେ ଫୁଲ ପାଗଳିନୀ ନିତି ଦେଖେ ନୂଆ ଛବି ହେଲେ ପ୍ରଜାପତି , ଭଅଁର ବାପୁଡ଼ା ଯାଆନ୍ତିନି ପାଖ ଛାଡ଼ି ! ! ତୋ ପ୍ରେମରେ ବନ୍ଧା ଯୁଗଯୁଗ ମୁଁ ଯେ କହିପାରେ ନାହିଁ କିଛି ନିରବ ନିଷିଦ୍ଧେ ଗୁମୁରୀ କାନ୍ଦଇ ନିଜକୁ କରଇ ଛି ଛି ଯେତେ ଅଭିମନା କଲେ ତୋ ଉପରେ ତୁ ନେଇ ଆଦରେ ଭିଡ଼ି ! ! ପ୍ରୀତି ପାଗଳିନି ଫୁଲ ହେଲା ଯେବେ ଫଗୁଣ ତା ’ ପ୍ରୀତି ବନ୍ଧୁ ଫୁଲ ଆକାଶରେ ଫଗୁଣ ଜୋଛନା ଫୁଲ ପ୍ରେମ ସୁଧା ସିନ୍ଧୁ !	1
ଫୁଲ ଫଗୁଣର ଚିଠି ନିଶାର୍ଦ୍ଧ ରାତିରେ ଫୁଲ ମହକରେ ମତୁଆଲା ନିଦ ଭାଙ୍ଗେ ଚୋରାଇ ସେ ମନ କରେ ହୀନିମାନ ପ୍ରାଣରେ ପୁଲକ ଜାଗେ । ପରଜାପତିର ଟିକି ଛିଟ ଡେଣା ମୋ ମନରେ ଚିତ୍ର ଆଙ୍କେ ଫୁଲ ପାଶେ ଅଳି କରେ ନିଉଛାଳି କଅଁଳ ପତର ଫାଙ୍କେ । ଧୀରେ ଧୀରେ ଛୁଏଁ ମଳୟ ମହକ ମତୁଆଲା ଫୁଲ ବନ ଏ ବେଳେ କୋଇଲି କୁହୁତାନ କରେ ମନ ହୁଏ ଛନଛନ ! ! ଫଗୁଣ ସାଜଇ ଅଭିସାରିକାଟେ କୃଷ୍ଣଚୂଡ଼ା ପାଟ ପିନ୍ଧି ଅଳପ ଅଳପ ହସୁଥାଏ ଜହ୍ନ ଆକାଶ କରଇ ସନ୍ଧି ! ! ଗୁଣୁ ଗୁଣୁ ଆଉ ହୁଏ ନାହିଁ ଅଳି ଫୁଲକୁ ଚୁମିଲା ପରେ ଫଗୁଣ ଚାହିଁଛି ଅତିଥି ପରାୟେ ଫୁଲ ପ୍ରୀତି ମଧୁ ଝରେ । ଶିରିଶିରି ଏଇ ମଳୟ ଛୁଆଁରେ ଫୁଲ ଭରା ଉପବନ ନିରବଧି ମୋର ହୃଦେ ମଳମଳ ଶୁଭେ କାର ବଂଶୀସ୍ୱନ ! ! ସାଗର ଆକାଶ ମାଟିରୁ ସାଉଁଟି ଫୁଲ ପାଇଁ ଫଗୁ ଭେଟି ଲୁଚେଇ ଲୁଚେଇ ଗୋଲାପି କାଗଜେ ଲେଖୁଛି ମୁଁ ପ୍ରେମ ଚିଠି ! !	1
ନର୍କ ନିଶୁଣୀ ପାତାଳ ପାତାଳ ଓହ୍ଲେଇ ଚାଲିଛି , ପାଦ ଥକୁନାହିଁ , ନର୍କ ସରୁନି , ଗତି ତୀବ୍ରତର . . . ମନ ଉଲ୍ଲସିତ , ଅସରନ୍ତି ତଳ ନର୍କ ନିଶୁଣୀ । ଶତାବ୍ଦୀର ରାବଣ ମୁଁ ! ! ହୀନ , ହିଂସ୍ର କଳିଯୁଗର ଅସୁର , ସ୍ୱପ୍ନ ଅସୀମ . . . ପ୍ରାରବ୍ଧ ନର୍କ , ସ୍ୱର୍ଗ ଲିପ୍ସା ନାହିଁ ମୋର . . . ମୁଁ ନର୍କ ପ୍ରେମୀ , ଗଢ଼ି ଚାଲିଛି . . . ନର୍କ ନିଶୁଣୀ । ପାପ ପରେ ପାପ . . . ଭୋକ ମରେ ନାହିଁ , ବିଭତ୍ସ ଏ ପ୍ରାଣ କୁଣ୍ଢେମୋଟ , ସହସ୍ର ବୀର୍ଯ୍ୟ ମୁଁ , ଅନ୍ତ ନାହିଁ ମୋର , ତ୍ରାହି ପାଇବନି ସୂଚ୍ୟଗ୍ର ମେଦିନୀ । ଗିଳିବି ସୂର୍ଯ୍ୟ . . . ଜାଳିବି ଚନ୍ଦ୍ର , ଛାତି ଚିରି ବି ମୁଁ ମହାବିଶ୍ୱର . . . ଅଥୟ କରିବି ମହାସମୁଦ୍ର ତଳ , ଶୁଣିବି ଆର୍ତ୍ତନାଦ ମୃତ ସୃଷ୍ଟିର ! ! ଅସୀମ ଦର୍ପ . . . ଅସୀମ ଗର୍ବ , ଅସଂଖ୍ୟ କୌରବ ମାନ ମୋର ଅହଂକାର ମୋର ଅଟ୍ଟହାସ୍ୟ କରେ ତ୍ରିଭୁବନ ଆଜି କି ନାରଖାର ! କାହିଁ ଗଲ ରାମ ! . . . କେଉଁଠି ହେ କୃଷ୍ଣ ! ! କଳିଯୁଗ ଆଜି କଳଙ୍କମଣି , କୋଟିଏ ରାବଣ . . . କୋଟିଏ କଂସ ମୁଁ , ଗଢ଼ି ଚାଲିଅଛି ନର୍କ ନିଶୁଣୀ ! ତୁମ ମନ ଗଢ଼ା କୋକୁଆ ନୁହେଁ ମୁଁ , କାଳ ମଣିଷର ନଗ୍ନ କାହାଣୀ . . . ତୁମ ସୃଷ୍ଟି ଆଜି କରେ ଆର୍ତ୍ତନାଦ , ଅତ୍ୟାଚାରୀ ତ . . . ଦୁଃଖୀ ରଙ୍କୁଣି । ଜଗତ ଉଦ୍ଧାର କାଳ ଆସିଗଲା , ଅବତାର ମାଗେ ଏ ଲୀଳାଭୂମି , ଚାରିଆଡ଼େ ନର୍କ . . . ଗ୍ଲାନି ଏ “ ଭାରତେ ” ! ! ଓହ୍ଲେଇ ଚାଲିଛି . . . ନର୍କ ନିଶୁଣୀ !	0
ହେ ଜଗନ୍ନାଥ ତୁମେ ତ ଅନାଥର ନାଥ ହେ ପରମ ପ୍ରଭୁ ଜଗନ୍ନାଥ , ତୁମେ ହିଁ କୃଷ୍ଣ ତୁମେ ହିଁ ରାଧେ ମୁଁ ଛାର ମଣିଷ ଜାଣିବି କେମନ୍ତେ ତୁମେ ହିଁ ୧୬ ସହସ୍ର ବ୍ରଜନାରୀ ମନ ମୋହୁ ଥିଲ ପୁଣି ବଂଶୀ ଧରି ତୁମେ ତ ପୁରୁଷ ତୁମେ ନାରୀ ସଭିଏଁ ଜାଣନ୍ତି ଯୁଗେ ଚାରି , ଯମୁନା କୂଳେ କଦମ୍ୱ ମୂଳେ ରାସ ରଚି ଗୋପିଙ୍କ ବସ୍ତ୍ର କଲ ଚୋରୀ ଦୌପଦୀ ଥରେ ସଖା ତୁମକୁ ଦେଲା ଡାକି କୌରବ ସଭାରେ ତା ’ ର ମାନ ମହତ ଦେଲ ରଖି , ତୁମ ଲୀଳା ତୁମେ ଦାତା ମୁଁ ପରା ନିମିତ୍ତ ମାତର , ମୋ କାମ ପ୍ରଭୁ ତୁମେ କର ହେ ପରମ ପ୍ରଭୁ ଚକ୍ରଧର , ଏ ଜୀବନ ପରା ତୁମ ଦାନ ତୁମେ ତ ଏହାର ପରମ କାରଣ , ଦେବ ଯଦି ଦିଅ ଜୀବନ ଦେହ ବା ମରଣ କେବେ କରିବିନି ପ୍ରଭୁ ଊଣା ମନ , ତୁମେ ତ ପ୍ରଭୁ ମୋର ମୁଁ ତୁମର ଦାସ କରିଛି ତୁମ ଶ୍ରୀ ଚରଣେ ଆସ ହସ ଲୁହ ସବୁ ପ୍ରଭୁ ତୁମ ଦାନ ସାକ୍ଷୀ ତୁମେ କାଳୀୟ ଗଞ୍ଜନ , ଯେତେ ମୋର ଆପଣାର ସବୁ ହେଲେ ପର , ତୁମେ ପରା ଏକା ନିଜର ପ୍ରଭୁ ବେଣୁ ଧର ତୁମକୁ କଲି ଆପଣାର କର ହେ ଉଦ୍ଧାର ଆହେ ଶଙ୍ଖ ଚକ୍ରଧର ତୁମ ଛଡ଼ା ପ୍ରଭୁ କିଛି ମୁଁ ଜାଣିନି ଜୀବନେ ଅନ୍ୟ କିଛି ବି ଭାବିନି ଅନ୍ଧାର ଘେରା କୁଟୀରେ ମୋର ତୁମେ ତ ଦ୍ୱୀପ ଶିଖା , ଅଥଳ ସାଗରେ ବୁଡ଼ିଗଲା ବେଳେ ତୁମକୁ କରିଛି ଭରଷା ଅଜାମ୍ୱିଳ ତରିଲା ପୁତ୍ରନାମ ଧରି ତୁମ ଲୀଳା ଛାର ମଣିଷ ଜାଣିବ କିପରି , ଠାରରେ ହେଲ କି ଗାରରେ ହେଲ ତୁମେ ତ ପ୍ରଭୁ ସବୁଠି , ମୂକକୁ କର ମୂଖର ମୁଁ ତ ନିମିତ୍ତ ମାତର , ତୁମ ଦୟାରେ ପଙ୍ଗୁ ଲଙ୍ଘେ ଗିରି ପରବତ ତୁମ ବଳରେ ସଭିଏଁ ସମର୍ଥ ଅସାର ସପନ ଦେଖିଲି ତେଣୁ ତୁମକୁ ଆଶ୍ରା କଲି , ମୋର ସବୁକିଛି ଦେଲ ସମର୍ପି ନିଜର ବୋଲି ଆଜି ରହିନି କିଛି , ଧନହୀନ , ମନ୍ତ୍ରହୀନ , ଭକ୍ତିହୀନ ମୁହିଁ କେମିତି ପୂଜିବି ପ୍ରଭୁ ଜାଣିପାରୁ ନାହିଁ , ତୁମକୁ ଜାଣିବା ପାଇଁ ଜ୍ଞାନ ମୋର ନାହିଁ ଜାଣିଛି ଏତିକି ଖାଲି ତୁମେ ସର୍ବବ୍ୟାପୀ ବୋଲି , ନିରାକାର ତୁମେ କରୁଣାର ମୂର୍ତ୍ତି , ତୁମ ବିନୁ ମୋର ଅନ୍ୟ ଗତି ନାହିଁ ଗର୍ବୀର ଗର୍ବକୁ ଦିଅ ଖଣ୍ଡ ଖଣ୍ଡ କରି ଭକତର ଅପମାନ ହେଲେ ଦିଅ ମାନ ମହତ ରଖି , କେଉଁ ନାମ ଧରି ତୁମକୁ ଡାକିବି ବ୍ରହ୍ମା , ଶଙ୍କର ବି ନ ପାରିଲେ ଜାଣି ।	1
ଯେମିତି ଜାଣିଛି ଜାଣେ ଭାରି କୌତୂହଳ କେବେ ତ କେବେ ବ୍ୟସ୍ତ ବିକଳ ଜାଣିବାକୁ ସମାଚାର ମୋର । ସମୟ ମୋ ବିତେ କେଉଁ ପରି ଥାଏ ନିହାତି ଅଥୟ ନା ଅଥର୍ବ ପଥର । ଦିଶେ ଯେଉଁ ପରି ସେ ସବୁ ମୋ ଇଚ୍ଛା କିବା ଆଉ କାହା ଇଚ୍ଛାରେ ନ ଥାଏ , ତଥାପି କେହି କେହି ଅପାରଗ ଅସୁନ୍ଦର କହି ଚାହିଁ ମୋତେ , ଚୁପି ହସୁଥାଏ । ଅନେକ ଘଟଣା ପରି ଏ ସବୁ ଦେଖେ ଶୁଣେ ନଜରରେ ପଡେ଼ କରିପାରିବି କ ’ ଣ ? ଜାଣିଲା ପରେ ଅବସନ୍ନ ରହେ ଉଦାସରେ । ତମ ଅଲକ୍ଷ୍ୟରେ ଘଟୁଚି ଏସବୁ ଭାବୁନାହିଁ , ବରଂ ଦେଖ ମୋ ଆଗରେ ତମେ ଯାହା ଭିନ୍ନ ଥାଅ ଆଢୁଆଳ ହେଲେ । ମୁଁ କାହିଁକି ଧରି ପାରିଲିନି ଦକ୍ଷତା ଖୁବ୍ ବେଶୀ ଚତୁରତା ଝଲମଲ ହସ ଆଉ କଥା ଚାତୁରୀରେ ହଜାଇ ଦେଲିନି କିଆଁ ଚୁପି ଚୁପି ହସୁଥିବା ଲୋକର ନିଦ ଆଉ ହସର କବିତା । ବର୍ଷାରାତିର ଜହ୍ନ ପରି ଲୁଚାଏ ମୁହଁ ମୁଁ ଅଜାଡେ଼ ଚୁପ୍ଚାପ୍ ଅବଶିଷ୍ଟ ଆୟୁଷ ସ୍ୱପ୍ନର କିଲିବିଲି ଛଟପଟ ହୋଇ ଜୀଇଁବା ମୋ ଲେଖିଛି , ମଣିଷ ବିଧାତା ଭୁଜ ପତ୍ର ଦୃଶ୍ୟ ଜାତକର । ଏ ସବୁ ଭାବନା ଭାଗ୍ୟ ନଥାନ୍ତା , ଏକାନ୍ତ ହୋଇ ତମେ ଯଦି ବୁଝିଥାନ୍ତ ଏକା ଏକା ହଜେ କେଉଁ ପରି ଚାରିପାଖ ଜନ ସମୁଦ୍ରରେ , ମୁଁ ନିର୍ବୋଧ କେତେ କାହିଁକି ଆଶା କରେ ତମେ ତମ ଭଳି ନ ହୋଇ ହୋଇଥାନ୍ତ ମୋ ଇଚ୍ଛା , ସ୍ୱପ୍ନରେ । ଅସହାୟ ଖାଲିପଣ ମୋ ପିଛା ଛାଡେ଼ନି ବୋଲି ନିଜକୁ ଗୁଡ଼େଇ ନିଜେ ଘୂରୁଥାଏ ନଟୁପରି ଚଲାବାଟ ନ ଥିବା ତତଲା ବାଲିରେ ।	0
“ ସମ୍ପର୍କ ” ସ୍ୱାମୀ ସ୍ତ୍ରୀ ଓ ମା ’ ପୁଅର ବୁଢ଼ାଟିଏ ଦିନେ କାନ୍ଦୁଥିଲା ବସି ଗୁମୁରି ଗୁମୁରି ହୋଇ ପଚାରିଲି ଯାଇ ପାଖକୁ ତାଙ୍କର କାନ୍ଦୁଛ କଅଣ ପାଇଁ ? କହିଲା “ ସ୍ତ୍ରୀ ମୋର ବେମାର ପଡ଼ିଛି ପାରୁନି ସେ ଉଠି ବସି କହିଲି ପୁଅକୁ ଡାକ୍ତର ଡାକୁନୁ ଯାଇଛି ଆଣିବ ଖାସି । ଶଳା ତାର ଆଜି ଘରକୁ ଆସୁଛି ଯୋଗାଡ଼ରେ ଅଛି ସିଏ ମାଆକୁ ଡାକ୍ତର କିଏ ଦେଖେଇବ ମନକୁ ମୋ ପାପ ଛୁଏଁ । ବଳ ନାହିଁ ଆଉ ହାତରେ ମୋହର ପାରୁନି ତାକୁ ମୁଁ ନେଇ ଟଙ୍କା ପଇସା ବି ନାହିଁ ତ ପାଖରେ ବୁଦ୍ଧି ବାଟ ଦିଶୁ ନାହିଁ । କେତେ ସେବା କରୁଥିଲା ସ୍ତ୍ରୀ ମୋହର ଆଜି ସେ ପଡ଼ିଛି ରୋଗେ ପାରୁନାହିଁ କିଛି କରି ତାହା ପାଇଁ ନାହିଁ ତାହା ମୋର ଭାଗ୍ୟେ ! ” ଭଲ ପାଇବା ଦେଖି ସେ ବୃଦ୍ଧାଟିର ବହୁତ ମୁଁ ଖୁସି ହେଲି କିସ ଯେ ସାନ୍ତ୍ୱନା ଦେବି ଭାବି ମୁଁ ମନେ ମନେ ଚିନ୍ତା କଲି । କହିଲି “ ଅଜା ହେ କିଛି ହେବ ନାହିଁ ପୋଛି ଦିଅ ଆଖି ଲୁହ ତାଙ୍କ ପ୍ରତି ତୁମ ଭଲ ପାଇବା ହିଁ ତାଙ୍କୁ ତ ହେବ ସହାୟ । ” ସେହି ପୁଅ କଥା ଭାବିଲି ଯେବେ ମୁଁ ମୋତେ ଭାରି କଷ୍ଟ ହେଲା ପୁଅ ଜନ୍ମ କରି ସେହି ମାଆ ସତେ ପାପ କିସ କରିଥିଲା ? ନିଦ ହେଲା ନାହିଁ ସେଦିନ ରାତିରେ ଭାବିଲି ତାହାରି କଥା ସବୁ ପୁଅଙ୍କୁ ଯେ ଅନୁରୋଧ ମୋର ବୁଝନ୍ତୁ ମାଆ ମମତା !	0
ସମୟ ସୁଅ ଦୁଃଖ ସାଗର କୂଳରେ ରହି ମୁଁ ସୁଖର ମୁକୁତା ଖୋଜୁଥିଲି ମୁକ୍ତା ପାଇବା ହେଲା ଯେ ସପନ ଶାମୁକା ବି ଖୋଜି ନ ପାଇଲି । ଲୁହ ନଈ କୂଳେ ଘର କରିଯିଏ ହସର ମଳୟ ଖୋଜୁଥାଏ ଆଖିରେ ନ ଥାଇ ଟିକିଏ ବି ନିଦ ସୁଖ ସପନକୁ ଝୁରି ହୁଏ ବାମନ ହୋଇ ମୁଁ ଜାଣେନା କାହିଁକି ଚାନ୍ଦ ଧରିବି ଭାବିଥିଲି । ଆଶାରେ ଆଶାରେ ବିତିଗଲା କେତେ ଦିନରାତି କେତେ ମାସବର୍ଷ ସମୟ ସୁଅରେ ବହିଗଲା ସବୁ ରହିଲାନି କିଛି ଅବଶେଷ ସ୍ୱପ୍ନ ସିନା ସେ ଥିଲା ସୁନ୍ଦର ମିଛ ଆଶା ନେଇ ଜୀଇଥିଲି ।	0
ମାଟିର ବାସ୍ନା ଥରେ ନୁହେଁ ଅନେକ ଥର ମୁଁ ଶୁଙ୍ଘିଛି ମୋ ଗାଁ ମାଟିର ବାସ୍ନାକୁ , ଅନୁଭବ କରିଛି ତା ’ ସହ ମିଶିଥିବା ମୋ ମା ’ ର ମମତାକୁ , ପୁଣି ପକ୍ଷୀମାନଙ୍କ ଶବ୍ଦ ଘାସ ଫୁଲର ମହକକୁ । ମୁଁ ଛୁଇଁଛି ମୋ ଗାଁ ମାଟିକୁ ସେଥିରେ ପାଇଛି ପୁନେଇଁ ଜହ୍ନର ଶୀତଳତା ଗେଣ୍ଡାଳିଆର ଝାଡ଼ି ଦେଇଥିବା ପର କେତୋଟିର ଚିହ୍ନ , ପବନରେ ଝୁଲୁଥିବା ଧାନକେଣ୍ଡାର ଅସରନ୍ତି ଆନନ୍ଦକୁ । ମୁଁ ଅନୁଭବ କରିଛି ନିଶବ୍ଦ ରାତିର ନିର୍ଜନତାରେ ମୋ ଗାଁ ଅଙ୍କାବଙ୍କା ମାଟିଗୋଡ଼ି ରାସ୍ତାର ଅସରନ୍ତି ବେଦନାକୁ , କେମିତି ସେ କାନ୍ଦିଛି , ପୁଣି ଭାଳି ହୋଇଛି ଦିନରେ ତା ’ ଛାତି ଛୁଇଁ ଥିବା ଚଷା ପୁଅ ପାଦ ଗୋଧୂଳି ଫେରନ୍ତା ଗାଈଗୋଠକୁ । ସତ ସତିକା ମୁଁ କଥା ହୋଇଛି ମୋ ଗାଁ ଗହିର ପାଟରେ ଫୁଟିଥିବା ଫୁଲେଇ କଇଁ ସାଥେ । ସେ ବଖାଣିଛି , ଛାତି ଚିରି ଦେଖେଇଛି ଜହ୍ନ ସହ ତା ’ ର ସମ୍ପର୍କକୁ । ଏତେ ସବୁ ପରେ ବି ଅନ୍ଧାରକୁ ଚିରି ମୁଁ ଖୋଜିଛି ରାତିର ପକ୍ଷୀକୁ , ସାଉଁଟିବାକୁ ଚେଷ୍ଟା କରିଛି ସକାଳର ପ୍ରତ୍ୟେକ ସୁନେଲୀ ରଙ୍ଗର କାକର ବିନ୍ଦୁକୁ , ଅଣ୍ଟିପାତି ଗଣ୍ଠି ବାନ୍ଧିବାକୁ କରିଛି ବୃଥା ପ୍ରୟାସ ବଉଳର ବାସ୍ନା , ଚାଳ ଚିରି ବାହାରୁ ଥିବା ଧୂଆଁକୁ । ଏକା ଏକା କୁଣ୍ଢେଇବାକୁ ଧାଇଁଛି ରାତିର ନିର୍ଜନତାକୁ । ଡହ ଡହ ଖରାବେଳେ ଆମ୍ୱଗଛମୂଳେ ଜଗିଛି ମୋ ଗାଁ ମାଟିକୁ ଛୁଇଁଥିବା ଉଷ୍ମ ପବନର ଠିକଣା ଜାଣିବାକୁ । ତଥାପି ପାରିନି , ତଥାପି ମୁଁ ହାରିନି ଆଜିବି ଖୋଜୁଛି ଖୋଜୁଥିବି ଜାଣିବାକୁ ଧାଉଁଥିବି ସେମାନଙ୍କ ସହ ମୋର ଅନ୍ତରଙ୍ଗ ସମ୍ପର୍କକୁ ।	1
ପରମାତ୍ମା ନିବିଡ଼ ଭଲ ପାଇବା ଟିକକ ପାଇଲେ ସେ ଉଭା ହୁଅନ୍ତି ପଥର ଖଣ୍ଡରେ ପରମାତ୍ମାର ରୂପକଳ୍ପ ନେଇ ଶୁଖିଲା ଦାରୁରେ ସଜ ତୁଳସୀରେ ବାସ୍ନା ନେଇ ଉଈ ସଞ୍ଚରିତ ମାଟିହୁଙ୍କାରେ ତେଜସ୍ମାନ୍ ଜ୍ୟୋତିର୍ମୟ ହୋଇ କେବେ ଝଙ୍କାଳିଆ ବଟବୃକ୍ଷ ତଳେ ଧ୍ୟାନମଗ୍ନ ମଣିଷର ହୃଦୟରେ ଭଲ ପାଇବାର ବୀଜମନ୍ତ୍ର ହୋଇ ସେ ଅହରହ ବିଚରଣ କରୁଥାନ୍ତି ଏମିତି ଭାବନାରେ ଭାବବନ୍ଧ ହୋଇ ଚେତନାରେ ଶ୍ରୀ ଚୈତନ୍ୟ ହୋଇ , ସେ ବନ୍ଧାଥାନ୍ତି ଅନାବିଳ ମମତାରେ ନିଛକ ଭଲ ପାଇବାରେ ମନ ଭିତରେ ମନଟିଏ ହୋଇ ଆଉ ପ୍ରାଣ ଭିତରେ ପ୍ରାଣଟିଏ ହୋଇ । ।	1
ମୁଁ ଯେ ଦିଗହଜା ମରୁନଈ ନୀଳ ସାଗରର ତରଙ୍ଗମାଳା ଗୋ ଅଧିରରେ ଆଉ ଡାକ ନାହିଁ , ଧିରେ ଧିରେ ପଥ ହୁଡ଼ି ମୁଁ ଯାଉଛି ହଜି ଯାଉଛି ମୋ ତନୁ କାହିଁ ? ଗୁରୁ ଗମ୍ଭୀର ସଙ୍ଗୀତରେ ତୁମ ମତୁଆଲା ହୋଇ ଆସେ ଧାଇଁ , ଅତିକ୍ରମି କେତେ ବନ୍ଧୁର ପଥ କେତେ ଦୁର୍ଗମ ମରୁଭୂମି ? ମୁଗ୍ଧ ବିଭୋର ତନୁ ମନ ମୋର ମିଶି ବି ସାଗର ବୁକେ ଯାଇ , ହେଲେ ମୁଁ ଜାଣିଛି ବୃଥା ମୋ ସପନ ମୁଁ ଯେ ଦିଗହଜା ମରୁନଈ ! କ୍ଷୀଣ ହୋଇ ଆସେ ତନୁ ମୋର ଯେବେ ଶୁଖିଶୁଖି ଆସେ ଝର ମୋର , କଳ୍ପନା ବିଳାସୀ ମନ ମୋର ଦେଖେ ସପନ ମଧୁର ମିଳନର । ଯଦିବା ଜାଣିଛି କଳ୍ପନାରେ ଖାଲି ହଜିବି ତୁମରି କୋଳେ ଯାଇ , ବାଜିବନି କେବେ ମିଳନର ବଂଶୀ ମୁଁ ଯେ ଦିଗହଜା ମରୁନଈ !	0
ଫୁଲ ମାଓବାଦୀ ଫୁଲ ସାଜିଲେ ମାଓବାଦୀ ଅତଡ଼ାଖସେ ଛାତିରୁ ଠାକୁରମାନଙ୍କର ଭୂମିକମ୍ପରେ ଟଳମଳ ବଡ଼ପଣ୍ଡାଙ୍କ ଥାକୁଲାପାଦ ଆପାଦ ଆସେମ୍ଲି ମାଟିର ମଥାନ । ଫଗୁଣର ଫୁଲରେ କାହିଁକି ଏ ପଚାଗନ୍ଧ । ପୁଚ୍ଛିବାରୁ କାରଣ ଜାଣିଲି ଦେଖିଲି ତା ’ ଦେହସାରା ଶୁଣ୍ଢର ଦଂଶନ ପ୍ରତିଟି ରେଣୁର ଅଣୁରେ କିଏ ଆଙ୍କିଥିଲା ପ୍ରତୀକ୍ଷା , ପ୍ରତିଶ୍ରୁତି , ପ୍ରତିଜ୍ଞା ପରମ ତୃପ୍ତି , ପ୍ରତାରଣା ଲୋକତନ୍ତ୍ର ଅକ୍ଷରରେ । ହଠାତ୍ କୁହୁଳି ଉଠିଲା ଫୁଲର ମହକ ଲୁହାଛଡ଼ ପରି ପାଚିଗଲା ଫୁଲର ପାଖୁଡ଼ା ବଇଶାଖ ତାତିରେ ଶୁଖିଗଲା ମହୁର ଝରଣା ଲିଭିଗଲା ରଙ୍ଗର ତା ’ ତଳିପେଟରୁ ଚେନାଏ ବାଦଲ ଆକାଶରୁ ହଜିଲା ପରି । ତୀର ଛାଡ଼ି ତା ’ ର ବିଛେଇଚନ୍ତି ଫୁଲମାନେ , ଝୁଲେଇଛନ୍ତି ବୋମା ଆଉ ବନ୍ଧୁକ ଥନରେ ପୁଣି ଛାତିରେ ହାଡ଼ହାର କଅଁଳା ଶିଶୁର ବେକରେ ସଜେଇଛନ୍ତି ଓଠ ଚୁମାରେ , ଚୋଟରେ , ଲ୍ୟାଣ୍ଡମାଇନ୍ସରେ ଆଖିରୁ ଧୋଇ ଦେଇଚନ୍ତି ଅଞ୍ଜନ ପିନ୍ଧିଚନ୍ତି ଦୂରବିକ୍ଷଣ , ଦଂଶନ । ଖୋଜୁଚନ୍ତି ଗଣଦ୍ରୋହୀମାନଙ୍କୁ ହାଣ୍ଡିରେ , ଫାଣ୍ଡିରେ ସରକାର ଅଫିସ ପାଇଖାନା ଆଉ ପାର୍ଲିଆମେଣ୍ଟ୍ ମନ୍ଦିର , ମସ୍ଜିଦ୍ କି ରାଜଧାନୀ ମଇଦାନରେ । ଫୁଲ ସାଜିଛନ୍ତି ଫୁଲନ୍ଦେବୀ ବାଘୁଆ ମହୁମାଛି କ୍ରାନ୍ତିର ଭୃଣ ଗଜରା ମାରୁଚି ଖଣିରେ , ଗଣରେ , ବଣରେ ସ୍କୁଲ ଆଉ କଲେଜ୍‌ରେ । ମାଓବାଦୀ ଖୋଜୁଚନ୍ତି ମାଓବାଦୀଙ୍କୁ ଗଣତନ୍ତ୍ର ବସାଘରେ ଦାନ୍ତେୱାଡ଼ରେ ଫୁଲ ସାଜିଲେ ମାଓବାଦୀ ଥରିଯାଏ ଠାକୁର ଆସ୍ଥାନ ।	0
ଶବ୍ଦର ଆହ୍ଲାଦ ଶବ ପରି ପଡ଼ିଥିଲି ଶବ୍ଦର ଶବଗୃହରେ , କିଏ ତୁମେ ମୁନି ଆସି ସ୍ପର୍ଶ ଦେଲ ତୁମ ଲେଖନୀ ମୁନରେ ? ତୁମେ ମତେ ସାଉଁଟିଲ , ସଞ୍ଜିବନୀ ଜଳ ସିଞ୍ଚି ତୁମେ ମତେ ଜିଆଁଇଲ । ଭରିଦେଲ ଶରୀରରେ ମୋହ ଆଉ ମାୟା ଦେଖାଇଲା ମତେ ପୁଣି ଜୀବନର ଛାୟା । ମତେ ନେଇ ଶବ୍ଦ ପରେ ଶବ୍ଦ ଖଞ୍ଜି ଦେଲ ସୁନ୍ଦର କବିତାର କୋଣାର୍କଟେ ଗଢ଼ିଦେଲ କାରିଗର ନିହାଣରେ ପଥର ଖଣ୍ଡ ଜୀଇଁଯାଏ ଯେମିତି ତୁମ ଲେଖନୀର ସ୍ପର୍ଶ ପାଇ ମୁଁ ପୁନର୍ଜନ୍ମ ନେଇଗଲି ସେମିତି ଏବେ ମୁଁ କଳକଳ ଛଳଛଳ ଜୀବନ୍ତ ନଈଟିଏ , ଉତଫୁଲ୍ଲିତ ହୋଇଯାଏ ଝୁମିଝୁମି ବହିଯାଏ , କେଉଁ ଏକ ସିନ୍ଧୁର ସନ୍ଧାନେ ? କିଏ ମତେ ଆପଣାର କରିନେବ ମୋ ପାଇଁ କି ହୃଦୟରେ ବାସଟିଏ ତୋଳିଦେବ ଭାବ ଆଉ ଭାବନାରେ ଆହ୍ଲାଦିତ ହୋଇଯିବ ମତେ ପାଇ ସପନର ରାଇଜରେ ବୁଲିଯିବ । ତୁମ ପାଖରେ ମୁଁ ଚିର ଋଣୀ ଆହେ ମୁନିବର ମୋ ପାଇଁ ତୁମେ ଧାତ୍ରୀ ତୁମେ ମୋ ଈଶ୍ୱର ତୁମ ଚରଣରେ ମୋର ଶତ ଶତ ପ୍ରଣିପାତ ଦେବି , ହେ ମୋ ଶିଳ୍ପୀ , ହେ ମୋର ସ୍ରଷ୍ଟା ଆହେ ମୋର କବି !	1
ସେ ଦିନର ସେଇ ବର୍ଷା . . . ସେ ଦିନର ସେଇ ବର୍ଷା . . . ଆଜି ବି ମୋର ମନେ ପଡ଼େ , ତୁମ ଆଖିର ସେଇ ନିରବତା ଆଜି ବି ଉଙ୍କି ମାରେ । । ନୀଳ ନୀଳ ସେଇ ନିରବତା ଆଖି ସେ ଆଖିରେ କିଛି ଅକୁହା କଥା , ବର୍ଷା ଛିଟା ସାଥେ ମିଶିଗଲା ପରେ ଲାଗୁଥିଲା ସତେ ଭାରି ମିଠା । । ଗୋଧୂଳିର ସେଇ ମୃଦୁ ମଳୟରେ ଲହରୀର ସେଇ ତାଣ୍ଡବ ନୃତ୍ୟରେ ସାଗର ବେଳାରେ ତୁମେ . . . ତୁମ ଓଠର ସେଇ ମାଦକତା ସତେ ଯେପରି କହୁଥିଲା କିଛି ମୋତେ , ହେଲେ ସେ ଅମାନିଆ ବର୍ଷା . . . ଈର୍ଷାରେ ସତେ ଜଳୁଥିଲା ସିଏ ଧୋଇ ନେଉଥିଲା ସବୁ ଭାଷା । । ସେ ଦିନର ସେଇ ବର୍ଷା ଭିଜା . . . ତୁମ ହାଲ୍କା ଛୁଆଁର ସେ ଅଦେଖା ଛିଟା ଆଜି ବି ମୋ ଚାରିପାଖେ ଚଳଚଞ୍ଚଳ ସେଇ ବର୍ଷା ଭିଜା ସ୍ମୃତିର ସହର , ଥରେ ପାଶେ ଆସି ଏ ଜୀବନ ମରୁରେ ଝରି ଯାଅ ବର୍ଷା ହୋଇ ସେ ମରୁ ଝରର ସ୍ମୃତିରେ ସତେ ବଞ୍ଚିଯିବି ଚିରଦିନ ପାଇଁ । । ସେ ଦିନର ସେଇ ବର୍ଷା . . . !	1
ନାମ . . . କିଏ ଦେଲା ପ୍ରେମ . . . ! ମନର ଅମାପ ଦରିଆକୁ ଲଙ୍ଘୁଥିବା ଅଶାନ୍ତ ଢେଉର ନାମ , କିଏ ଦେଲା ପ୍ରେମ . . . ! ଛାତିର ଶୂନ୍ୟ ନୀଳିମାରେ ହସୁଥିବା ସାତରଙ୍ଗୀ ଇନ୍ଦୁର ନାମ , କିଏ ଦେଲା ପ୍ରେମ . . . ! ଅହରହ ନିଜକୁ ହଜାଉଥିବା ଭାଳେଣୀର ସୀମାହୀନ ସହରର ନାମ , କିଏ ଦେଲା ପ୍ରେମ . . . ! ସବୁ ରାତି ସପନରେ ଝରୁଥିବା ଅସରନ୍ତି ଜ୍ୟୋତ୍ସ୍ନାର ନାମ , କିଏ ଦେଲା ପ୍ରେମ . . . !	1
କବି ଯେଉଁ ଦିନ କବି କଲମ ମୁନରେ କରିବ ଅନୀତି ପ୍ରତିବାଦ ଯେଉଁ ଦିନ ପ୍ରିୟା ପ୍ରୀତି ଭୁଲିଯାଇ ଡାକରା ଦେବ ସେ ଧର୍ମଯୁଦ୍ଧ ଯେଉଁ ଦିନ ନିଜ ବିବେକ ବଳରେ ସତ୍ୟର କରିବ ଉନ୍ମୋଚନ ସେଇ ଦିନ ତା ’ ର କବିର ଜୀବନ ଦେଶ ହିତ ପାଇଁ ହେବ ଧନ୍ୟ । ତା ’ ପରେ ଖୋଲିବ ତା ’ ର ଭାଗ୍ୟ ସୁଧୁରିବ ଏଇ ସମାଜର ଗତି ତିଆରି ହୋଇବ ରାମ ରାଜ୍ୟ । ପିତାମାତା ଆଉ ବୃଦ୍ଧ ବୟସରେ ନ ଥିବେ ଏକଲା ଅନାହାରେ ଅସହାୟ ବୋଲି ନିଜର ଭାଗ୍ୟକୁ କରୁ ନଥିବେ ସେ ଧିକାର ପୁଅ , ବୋହୂ , ନାତିନାତୁଣୀ ସହିତେ ଶେଷ ସମୟରେ ଥିବେ ବଞ୍ଚି ଏମିତି ସୁଯୋଗ୍ୟ ସନ୍ତାନ ମିଳେ ପୁଣ୍ୟ ବଳ କିଛି ଥିଲେ ସଞ୍ଚି କବି କଲମର ଡାକ ଶୁଣି ନିଜ କର୍ତ୍ତବ୍ୟରୁ ବିଚୁ୍ୟତ ହେବେ ନି ରାମରାଜ୍ୟ ଆସି ଯିବ ପୁଣି ।	1
ଏଥରର ନୂଆବର୍ଷ . . . ଏଥର ନୂଆବର୍ଷରେ ଶୀତ ଆସିଲାନି ମାଳ ମାଳ କମ୍ୱଳ ବଣ୍ଟାଗଲା ହସିଲେ ବୁଢ଼ାବୁଢ଼ୀ . . . ରାସନ୍ କାର୍ଡରେ ଆସିଲା ନୂଆବର୍ଷ କେତେ ଆସନ ନେଲା ପଦପଦବୀ ଲୁଟିଲା ହୋହାଲ୍ଲା କଲା . . . ବାସ୍ନାହୀନ ଫୁଲରେ ଆସିଲା ନୂଆବର୍ଷ ଆଉ ଶ୍ରଦ୍ଧାହୀନ ମନ ନେଇ କଲବଲ କଲା . . . ପଠାଣକୋଟରେ ଆକ୍ରମଣ କଲା ଶାନ୍ତି ଯାତ୍ରୀକୁ ନକ୍ସଲ୍ ନେଲା ପାଣିରେ ବୁଡ଼ିଲେ କେତେ ନିଆଁରେ ପୋଡ଼ିଲେ କେତେ ନିରୀହ ନିଷ୍ପାପ ପିଲା . . . ନୂଆବର୍ଷ ଆସିଲା ଯେ ଆସିଲା । ପୂର୍ବରେ ଭୂମିକମ୍ପ ହେଲା ଚାଷୀ ମଡ଼କରେ ଶାସନ କମ୍ପିଲା ଏମିତି ଏମିତିରେ . . . ଏଥର ନୂଆବର୍ଷ ଆସିଲା ।	0
ଅନ୍ଧାର ରାତି ତାରାଗୁଡ଼ା ଖୁବ୍ ସୁନ୍ଦର ଭାବେ ସଜେଇ ହେଉଥିଲେ ଆକାଶସାରା ଜହ୍ନ ବି ଦିଶୁଥିଲା ତୋଫା ଗୋରା ରୂପେଲୀ ଆଲୋକ ବିଛାଡ଼ି ହୋଇପଡ଼ିଥିଲା ରାସ୍ତାସାରା ରାସ୍ତାକଡ଼ ବୃକ୍ଷମାନେ ଶୋଇ ଯାଇଥିଲେ ଗହନ ନିଦରେ ଷ୍ଟ୍ରିଟ୍ ଲାଇଟ୍ ପାଖେ ଖୋଲିଥିଲା କ୍ଷୁଦ୍ର କୀଟଙ୍କ ପସରା । । ଚାରିଆଡ଼େ ଖେଳିଥିଲା ଅସମ୍ଭବ ନିରବତା ନିରବରେ ଜାଲ ବୁଣୁଥିଲା ଟିକି ବୁଢ଼ିଆଣୀ କିଛି ଚିହ୍ନା ଦୁଆର ମୁହଁରେ ଥିଲା ଅଚିହ୍ନା ଜୋତା ସମସ୍ତେ ହଜିଯାଇଥିଲେ ସ୍ୱପ୍ନ ରାଇଜରେ ରାସ୍ତାକଡ଼ ଡ୍ରେନ୍‌ରେ ପଡ଼ିଥିଲା ମାତାଲ୍ ମଦୁଆ । । ରହି ରହି ଭୁକୁଥିଲା ବୁଲା କୁକୁର ଜହ୍ନ ସାଥେ ଲୁଚକାଳି ଖେଳୁଥିଲା ଖଣ୍ଡିଆ ବାଦଲ ଦିନଯାକର ପରିଶ୍ରମ ପରେ ଶାନ୍ତିରେ ଶୋଇ ଯାଇଥିଲା ଦିନମଜୁରିଆ ଚୋର ଉଣ୍ଡୁଥିଲା ଗୋଟିଏ ସୁଯୋଗ ଆଶାରେ ତାରି ଭୟରେ ଶୋଇ ପାରୁନଥିଲା ଧନୀ ବ୍ୟବସାୟୀ । । ବାଦୁଡ଼ି ଉଡ଼ି ଉଡ଼ି ଖୋଜୁଥିଲା ତା ’ ଶିକାର ଜୋର୍ ସୋର୍‌ରେ ଚାଲିଥିଲା ଦୋ ’ ନମ୍ୱରୀ ବେପାର ନବବଧୂଟା ଯୌତୁକ ରାକ୍ଷସ କବଳରେ କରୁଥିଲା ଚିତ୍କାର ହୁଏତ ସବୁ ଠିକଠାକ୍ ଚାଲିଥିଲା ବିଧି ନିର୍ଦ୍ଦେଶରେ ଓ ଧିରେ ଧିରେ ଥଣ୍ଡା ପଡ଼ିଚାଲିଥିଲା ମୋ ଶରୀର । ।	1
ନିହାତି ନିଜର କାମର ବାହାନା କରି ନିଜକୁ ବ୍ୟସ୍ତ ରଖିଲେ ସ୍ମୃତି ମୋର ପକ୍ଷୀ ସାଜି ଘୂରେ ଚାରିକଡ଼େ ! ନିହାତି ଏକଲା ବୋଲି ଶୁଣାଏ ସିନା ଭିତରେ ଯୋଡ଼ିଥାଏ ଫୁଲଗୁନ୍ଥା ଲୋଭନୀୟ ସ୍ମୃତିର ଗଜରା ହସେ , ବାସେ , ଝଡ଼େ ! ଦୁଃଖ କ ’ ଣ ? ପ୍ରକୃତରେ ଜଣା ନଥାଏ , ନିଜ ଲୋକଟିକୁ କହୁଥିବେ ସାରାଦିନ ଶୁଣିବାର ଦେଖିନି କାହାଠୁଁ ଏକତରଫା ସ୍ନେହରେ ସମ୍ପର୍କକୁ ବାନ୍ଧିଥାଏ ସବୁ ସହି ନିରବରେ ତାଙ୍କଠୁ ତୁମଠୁଁ ! ! ଜଣା ଅଛି ତାଙ୍କୁ ବନ୍ଧକରେ ଅଛି ମୋର ବିଶ୍ୱାସର ବଡ଼ଭାଗ ଭଲପାଇ , ଜୀଇଁବା , ମରିବା ଶତ ପ୍ରତିଶତ ଅଙ୍ଗୀକାରବୋଧ ! ସାରାକାଳ , ଅଭିଯୋଗ , ଅପମାନ ସହଜରେ କହୁଥାନ୍ତି ସବୁ ତୁମର ଏ ପିଲାଖେଳ ! ମୁଁ ଗଢ଼େ ବାରବାର ଭାଙ୍ଗିଥିବା ମନ , ମାଟିଘର ! ହେଲା ନାହିଁ ଏ ଜୀବନେ ପାଖାପାଖି ବସିବା , ହସିବା ଗପିବା , ବୁଲିବା ରହିଥାଅ ଦୂରଦୂର ମୋ ମନରେ ମୋ ଆତ୍ମାରେ ହୋଇଥାଅ ଆପଣାର ମୋର । କିଛି ଭଲ ପାଉଥାଅ ଝୁରି ହୋଇ ଜୀଉଥାଅ ଲାଗୁ ହେଉ ଦୁହିଁଙ୍କ ପାଇଁ ଏ ସତ୍ୟ ଥା ’ ନ୍ତୁ ସେ , ମୁଁ ଥାଏ ଦୂରଦୂର , ନିହାତି ନିଜର । ।	0
କନ୍ୟାରତ୍ନ ତୃତୀୟା କନ୍ୟାର ଆଗମନରେ ଶୁଭେଚ୍ଛା ଦୂରେ ଥାଉ , ସମ୍ୱେଦନା ବି ନଥିଲା , ପୁତ୍ର କାମନାରେ ପୁନର୍ବାର କନ୍ୟା ପ୍ରାପ୍ତି , କେବଳ ହତାଶା ତଥା ଦୀର୍ଘଶ୍ୱାସ ଭରିଥିଲା , ସମଗ୍ର ବାତାବରଣରେ । କ୍ଳାନ୍ତ ମୁଖଶ୍ରୀରେ କିନ୍ତୁ , ତୋର ଧାରେ ହସ , ମାଆ ତୁ , ନବଜାତ ଶିଶୁକୁ ଏକାକୀ ସ୍ୱାଗତ କଲୁ , ପୁତ୍ର କିମ୍ୱା କନ୍ୟାର ବିଚାର ତ୍ୟାଗୀ , ବିନା ଦ୍ୱିଧାରେ ବକ୍ଷରୁ ଅମୃତ ଦେଲୁ । ତୋ କୋଳର ଉଷ୍ଣତାରେ ଥିଲା ପର୍ଯ୍ୟାପ୍ତ ମମତା , ତୋ ପଣତରୁ ଝରିଥିଲା ଅମାପ ବାତ୍ସଲ୍ୟ , ମାତୃତ୍ୱରେ ନଥିଲା ତୋର , କାଳିମା ପକ୍ଷପାତର । କେତେ ସରଳରେ ବୁଝେଇଥିଲୁ , ଏ ସମାଜର କଠୋର ବାସ୍ତବିକତା , ଜୀବନର ଚଲାପଥ ଦୁର୍ଗମ ଓ କଣ୍ଟକିତ , ତଥାପି ଚାଲିବାକୁ ହେବ , କନ୍ୟା ଶିଶୁ ଯଦି ରତ୍ନ ସମ , ଏ ଜନ୍ମର ମୂଲ୍ୟାଙ୍କନ କରିବାକୁ ହେବ । ମନରେ ଭରିଲୁ ଉତ୍ସାହ , ଦୃଢ଼ ହୃଦୟ ସଞ୍ଜି , କଲୁ ପଥ ପ୍ରଦର୍ଶନ , ସଫଳତା କିମ୍ୱା ବିଫଳତା ପାଥେୟ ନୁହେଁ , କର୍ତ୍ତବ୍ୟ ହିଁ ହେଉ , ଧର୍ମ , ସଂକଳ୍ପ ଆଉ ପରିଚୟ ଆମର ଏ ଯାତ୍ରାର ଶେଷ ନିଃଶ୍ୱାସ ପର୍ଯ୍ୟନ୍ତ ।	0
ସାଇଡ୍ ଇଫେକ୍ଟ ଡଟ୍ ମୋବି ଆବାଳ ବୃଦ୍ଧ ବନିତା ମୋବାଇଲ୍ ତାଙ୍କ ବିଧାତା କାମ ଦାମ ସବୁ ଭୁଲି , ଫୋଅନରେ ଭାରି ତତ୍ପରତା । ସମୟ ଅମୂଲ ଧନ ବିତିଯାଏ ଘନ ଘନ ଆଖି ଲୁହ ତୋର କେହି ପୋଛିବେନି , ଆଗୁ ହୁଅ ସାବଧାନ । ଆଖିକୁ ନାହିଁ ନିଦ ହଲୁ ନାହିଁ ଗୋଡ଼ ହାତ ରୋଗପୀଡ଼ାକୁ ଡାକରା ଦେଏନା , ବଢ଼ାନି ଆଉ ତ ମେଦ । ଫୋଅନ ଚିପାରେ ବିଜି ସପନ ରାଇଜେ ହଜି କାହାସାଥେ ପଦେ କଥା ହେଉନାହୁଁ , ଜୀଅନ୍ତା ଯନ୍ତ୍ର ସାଜି । ନ ଥାଉ ଦାନାକନା ଫୋଅନ କିଣୁ ଘନା ଘନା ମୋବାଇଲ୍ ନିଶା ଘାରି ଯାଉଅଛି , ପକେଟ୍‌କୁ ଥରେ ଅନା । ସବୁଥିରେ ଅଛି ସୀମା ଟପିବୁନି ତାକୁ ଜମା ଉପଯୋଗିତାର ଫାଇଦା ନେଇ ନେ , ଭାଗ୍ୟକୁ ନ ଦେଇ ଜିମା ।	0
ଶୂନ୍ୟସ୍ଥାନ ବୋଉ , ତୁ କହୁଥିଲୁ ମୋତେ , ନିଜ ଜିନିଷ ସାଇତି ସଜାଇ ରଖିବାକୁ , ମନେପଡ଼େ ତୋ କଥା ଯେତେବେଳେ ମୁଁ ରଖିଥିବା ଜିନିଷ ହଜିଯାଇ ଅନ୍ୟ ଏକ ଜାଗା ଆବୋରି ବସେ , ଯେଉଁ ସ୍ଥାନ ସେ ଛାଡ଼ିଲା ସେ ସ୍ଥାନରେ ଭର୍ତ୍ତି ହୋଇଯାଏ ଖାଲି ଶୂନ୍ୟସ୍ଥାନ ! କିନ୍ତୁ ସବୁ ସ୍ଥାନ ପୂରଣ ହୁଏନି ଯଦି ବି ପୂରଣ ହୁଏ ଛାଡ଼ିଯାଏ ଖାଲି ପଣ , କେବେ ବି ଭୁଲି ହୁଏନି ଯଦି କେହି ଆପଣାର ଛାଡ଼ି ଦେଲେ ନିଜର ସହର ବାପା ଆଜି ନାହାନ୍ତି ହେଲେ ଛାଡ଼ି ଯାଇଛନ୍ତି ସେହି ସ୍ଥାନ , ସମସ୍ତେ ଝୁରନ୍ତି କେଉଁଠି କେଜାଣି ରହିଯାଇଛି ମୋର ବି ଝୁରି ମରିବା ସେହି ଘର , ପିଲାଦିନ , ଧୂଳିଖେଳ , ସେହି ସକାଳ ସବୁଦିନ ମଣିଷ କିଛି ନା କିଛି ଭୁଲି ହୋଇଯାଏ । ହଜାଇ ଦିଏ , ସିଏ ଭାବନା ଦେହ କି କଲମ , ଖାତା , ଚଷମା , ମିଳିଯାଆନ୍ତି କିଛି , କିନ୍ତୁ ବାକି ରହିଯାଏ ଅନେକ ସ୍ଥାନ , ଆଜି ବି ଭୁଲିଯାଏ , ସାଇତି ରଖିଥିବା ଜିନିଷମାନଙ୍କ ଭିତରେ କେବେ ବି ମେଳ ଖାଏନି କିନ୍ତୁ କେବେ ବି ଭୁଲିନି ତୋ କଥା ଯାହା ମନରେ ଭରି ଦେଇଛି ଖାଲିପଣ ।	0
ସଜ କରିଦିଅ ସଜ କରିଦିଅ ସଜନୀ ଗୋ । . . . ସଜ କରିଦିଅ ମୋର ପ୍ରିୟାକୁ ସୀମନ୍ତେ ସିନ୍ଦୁର ମଥା ମଣି ଦିଅ ପୀରତି ବୋଳା ସେ ମୁହଁକୁ । । ଅତି ଲାଜକୁଳୀ ସରମେ ଝାଉଁଳି ଅଭିମାନେ ବସିଥିବ ପୀରତି ନଈକୁ ଛୁଇଁ ଛୁଇଁ ସେ ତ ଆନ ମନା ହେଉଥିବ ସଜନୀ ଗୋ । . . . ସଜ କରିଦିଅ ମୋର ପ୍ରିୟାକୁ ହାତେ ଶଙ୍ଖା ଆଉ ପାଦରେ ଅଳତା ଟୋପି ଟୋପି ଚିତା ମଥାକୁ । । ଅତି ଅଲିଅଳି ଅତି ସୁକୁମାରୀ ନିରୀହ ଆଖିରେ ଚାହିଁ ଦିନ ଗଣୁଥିବ କେବେ ଭେଟ ହେବ ପ୍ରିୟ ତା ’ ର ଯିବ ନେଇ ସଜନୀ ଗୋ । . . . ସଜ କରିଦିଅ ମୋର ପ୍ରିୟାକୁ ଲଳିତ ମଧୁର ଅଧରରେ ହସ ଭରି ନବବଧୂ ଅଙ୍ଗକୁ । ।	1
ମୃତ୍ୟୁ ସୁନାହାତୀ , ହଂସୁଲି ଶେଯରେ ବସିଛି ସେ ବାଟ ଚାହିଁ ଆସ୍ତେ ନେବ କୋଳ କରି ତା ’ ହାତର ଶୀତଳ ସ୍ପର୍ଶରେ ଶୋଇଯିବି ମୁଁ ତା ’ ଛାତିରେ ମୁଣ୍ଡ ଗୁଞ୍ଜି ଖୁବ୍ ଆରାମରେ ।	1
ଅନ୍ୟରୂପ ଅବଶୋଷର ରାଶି ରାଶି ଢେଉ ନେଇ ମଣିଷ ବି ବେଞ୍ଚ ଏଇଠି ପ୍ରତୀକ୍ଷା କରେ ମୃତୁ୍ୟକୁ ଆତ୍ମଗ୍ଲାନି ଆଉ ଯନ୍ତ୍ରଣାର ଅଜସ୍ର ଜୁଆରରେ ! ରୋଗ . . . ର ଭୀଷଣ ପ୍ରାଦୁର୍ଭାବରେ ବି ଜୀଏ ଏଇଠି କିଏ ମରଣ ସହ ଯୁଝି ଯୁଝି କଷ୍ଟର ଜର୍ଜରିତ ହୃଦୟରେ ! ନିରାଶାର . . . ନିର୍ମମତା ଭିତରେ ବି ଚାଲିବାର ପ୍ରୟାସ କରେ କେହି ପାଦକୁ ଘୋଷାଡୁ ଥାଏ ଅନ୍ଧାର ରାସ୍ତାର ବକ୍ଷରେ . . . ! ଦୁଃଖର . . . ଗାଢ଼ତାରେ ହଜି ବି ମଣିଷ ସଂଗ୍ରାମ କରୁଥାଏ ଏଇଠି , ଲୁହକୁ ପିଇ ପିଇ ଖାଲି ଟିକେ ଜୀଇଁବା ନିଶାରେ ! ବିପଦର ବଜ୍ରପାତକୁ ସହିବି , ସନ୍ତର୍ପଣରେ ଚାଲୁଥାଏ କେବେ ଏଇ ମଣିଷଟି , ଅନୁଧାବନ କରୁଥାଏ , ସମୟର ସରଳରେଖାକୁ ! ଅନୁକମ୍ପାର ବାରିଧାରା ବୁହାଇ କେହି ଜଣେ ବଞ୍ଚିଥାଏ ଏଇ ଦୁନିଆଁରେ ବିଞ୍ଚିବାକୁ ମମତାର କାଣିଚାଏ ରେଣୁ , ଜୀବନ ବଗିଚାରେ ! ସହାନୁଭୂତିର ଶୁଭ୍ର ରୂପ ଆଙ୍କି ଦିଏ ପୁଣି କିଏ ଦୁନିଆଁ ବକ୍ଷରେ ଦ୍ୱେଷର କଷଟି ପଥରକୁ ଲୁଚାଇବା ପାଇଁ ! ଦୁର୍ଯ୍ୟୋଗର ଦୁରାଶାକୁ ବୋଳି ଦେଇ ସୁଯୋଗର ସଜ୍ଜଳତାକୁ ସୂଚାଏ କେହି ସଂଯୋଗ କରିବାକୁ ମଣିଷ ସହ ମଣିଷର ତତ୍ପର ହେଉଥାଏ ସଦା ନିୟତିର ଇଙ୍ଗିତରେ ! ହସକାନ୍ଦ , ଆନନ୍ଦ ବିଦ୍ୱେଷର ଏଇ ଚକ୍ର ଭିତରେ ସତରେ କ ’ ଣ ମଣିଷ ପ୍ରତିକ୍ଷଣେ ଯୁଝୁଛି ଏ ଜୀବନ ସହିତ କେବଳ ମୃତ୍ୟୁର ପ୍ରତୀକ୍ଷାରେ ?	0
ଅଙ୍କ ମୁଁ ଚାଟଶାଳୀରେ ଅଙ୍କ ପଢ଼ିଥିଲି ଫିରିଙ୍ଗି ଅମଳରେ । ରଙ୍କ ମାଷ୍ଟ୍ରେ ସେକାଳରେ ପଣିକିଆ , ମିଶାଣ , ଫେଡ଼ାଣ , ଓଡ଼ାଙ୍କ , ଫେଡ଼ାଙ୍କ , କଡ଼ା , ଗଣ୍ଡା ମଧୁ ବର୍ଣ୍ଣବୋଧ ସମେତ ମଥୁରା ମଙ୍ଗଳ , ଭାଗବତ ପଢ଼େଇଥିଲେ ସେତିକି ପାଠରେ ଡୋରି ବାନ୍ଧିଲି ବାପା କହିଲେ , ଏତିକି ଆମ ପାଇଁ ଯଥେଷ୍ଟରେ ପୁଅ । ସମୟ ବଦଳି ଗଲା – ମୋ ପୁଅକୁ ପାଠ ପଢ଼େଇଲା ଘରୋଇ ମାଷ୍ଟର । ମାନ୍ଧାତା ଅମଳର ପାଠକୁ ବାଦ ଦେଇ ପୁଅ ପଢ଼ିଲା ମିଶାଣ , ଫେଡ଼ାଣ , ଗୁଣନ , ହରଣ ଆଉ ଅଙ୍ଗରେଜି ପାଠ । ମାଷ୍ଟ୍ରେ କହିଲେ , ପୁଅ ତମର ବେଶ୍ ଭଲ ପଢୁଛି ହରଣକୁ ଜିଭରେ ରଖିଛି , ସାହିତ୍ୟରେ ଟିକେ ଦୁର୍ବଳ ଅଛି , ଅଙ୍ଗରେଜି ପାଠ ଢକ୍ ଢକ୍ ପିଇ ଯାଉଛି । ସେଦିନ ବେଶ୍ ଖୁସି ଥିଲି ପୁଅ ବଡ଼ ହୋଇ ଚାକିରୀ କଲା ରାଜଧାନୀରେ , ଆମ ଗାଁ ନଖିଆ ସାହାଣୀ ଝିଅକୁ ପୁଅ ମୋର ଉଡ଼େଇ ନେଲା ସହର ଶୁଣିଲି ଚଣ୍ଡୀ ମନ୍ଦିରରେ ବାଆ ହେଇଛି ପଟିଆରେ ଜମି କିଣି ବସା ବାନ୍ଧିଛି । ମାଷ୍ଟ୍ରେ କହୁଥିବା ହରଣ , ଫେଡ଼ାଣ ପାଠ ପୁଅ ପରଖି ନେଲା ମୋ ସାଥିରେ ଜମିରେ ହିଡ଼ ଓ ଦୁଆରେ ପାଚିରି ଉଠେଇ ଦେଲା ନିଶାପୀଙ୍କି ଡାକି ସାନ ଟୋକା ହିଡ଼ମାଟି ହିଡ଼ରେ ନଦି ଏବେ ଗାଁରେ - ବଡ଼କୁ ପଢ଼ୋଉ ପଢ଼ୋଉ ସାନକୁ ନିଘା ଦେଇନଥିଲି ତାକୁ ଉଠେଇ ଆଣିଥିଲି ଚାଟଶାଳୀ ପାଠରୁ । ସାନ କମ୍ ପାଠରେ ମିଶାଣ ଶିଖିଛି - ବଡ଼ ବେଶି ପାଠରେ ହରଣ , ଫେଡ଼ାଣ ଏମିତି ଶିଖିଲା ଯେ ହୃଦରେ ଗାର କାଟି ଦେଲା । ଏବେ ବୁଝୁଛି , ସବୁ ପାଠ ଭିତରେ ବଡ଼ ପୁଅ ଶିଖିଥିବା ପାଠଟା ସହଜ ବୋଧ ହୁଏ ।	0
ହଜିଗଲେ ଥରେ ସହଜରେ ପର ହେଇଯାଉଥିବା ଆପଣା ଲୋକମାନଙ୍କର ଏଇ ପୃଥିବୀରେ ନିଜର ବୋଲି ପରଟିଏକୁ ପାଇବା ତାଙ୍କୁ ପାଇବା ପରି ! ତେଣୁ ଦୁଃଖ ହୁଏ ଅସାବଧାନତାରେ ଅକର୍ମଣ୍ୟତାରେ ଲାଜରେ ମିଛ ମିଛ ରାଗରେ ରୋଷରେ ଅଜାଣତରେ ଦୂର ହେଇଗଲେ ପରଟିଏ ଭିତରେ ଛପିଥିବା ନିଜ ଲୋକ ! ଯେଣୁ ହଜିଗଲେ ଥରେ ଆଉ ମିଳେ ନାହିଁ ଆର ଜନମରେ ଏ ଜୀବନ ଜୀଇଁ ହୁଏ ନାହିଁ !	0
ବୟସ ତୁ ଯେବେ ଛୋଟ ଶିଶୁ ଥିଲୁ ତୋତେ କାନ୍ଦିବା ମୁଁ ଦେଖି ପାରୁନଥିଲି ଏବେ ମୁଁ ଦେଖି ପାରୁଛି ତୋର କାନ୍ଦିବା !	0
ଜୟ ମା କାଳୀ ବିଜୟ ପର୍ବ ଅଯୋଧ୍ୟା ନଗରେ ହୋଇଥିଲା ଦୀପାବଳୀ ଅନ୍ୟାୟ ଅନ୍ଧାର ଦୀପ ଦୂର କରେ ସେନେହ ପରଶ ଢାଳି । । ଆଲୋକର ମାଳା ଝଲସେଇ ଦିଏ ଗାଁ ଗଣ୍ଡା ପୁଣି ସହର ଚାରିଆଡ଼େ ଖେଳେ ଖୁସିର ଲହରୀ ପରବ ଏ ତ ଆଲୋକର । । ପୂଜା ମଣ୍ଡପରେ ପୂଜା ତ ପାଆନ୍ତି ମଙ୍ଗଳମୟୀ ମା ’ କାଳୀ ଭକତିର ଅର୍ଘ୍ୟ ତୋ ପାଦେ ଢାଳୁଛି ପ୍ରଣତିର ଦୀପ ଜାଳି । । ଆଶିଷ ଦେ ’ ମା ’ ଜଗତ ବନ୍ଦିନୀ ଜଗତ କଲ୍ୟାଣ ପାଇଁ ହସି ଉଠୁ ମା ’ ଲୋ ’ ଏ ସାରା ସଂସାର ତୋର ଆଶୀର୍ବାଦ ପାଇ । । ମନ୍ଦାର ହାରରେ ସଜେଇ ମାଆକୁ ସ୍ଥାପିଛି ମୁଁ ହୃଦୟରେ ଅଗତିର ଗତି ତୁ ମୋ ଶକତି ମା ’ ତୁ ମୋ ମନ ମନ୍ଦିରରେ । । ଦୁଃଖ ନାଶ ହୁଏ ତୋ ନାମ ଜପିଲେ ତୁ ପରା ଆରତଭଞ୍ଜିନୀ ଦକ୍ଷିଣକାଳୀ ତୁ ମା ’ କାତ୍ୟାୟିନୀ ତୁ ମୋ ମା ’ ନାରାୟଣୀ । । ଆବାହନ ନ ଜାଣେ ମା ’ ନ ଜାଣେ ତୋ ପୂଜା କୃପା କରି ମୋ ଦୟିନୀ ଘେନ ଦଶଭୂଜା । । ତୋର ଶ୍ରୀପୟରେ ମା ’ ଲୋ ’ ନେଉଛି ମୁଁ ଶରଣ ମନ୍ତ୍ର ଶ୍ଳୋକ ଜାଣେ ନାହିଁ ଆରତି ମୋ ଘେନ । ।	1
ଏ ତ ପାଗଳର ପୃଥିବୀ ଶିକ୍ଷାରେ ଆଉ ରହୁନାହିଁ ଆମ ଗୁଣ , କର୍ମ ଆଉ ମାନ ଶିକ୍ଷାରେ ଆଜି ମିଳୁ ନାହିଁ କାହିଁ ଜୀବନର ଦରଶନ ଶିକ୍ଷା ଆହରଣ କରେ ଏ ମଣିଷ କରିବା ପାଇଁ ଚାକିରୀ ଶିକ୍ଷିତ ମଣିଷ ସାଜୁଅଛି ଆଜି କଳା ବଜାରୀ ବେପାରୀ ଆଚରଣ ବିଧି ଚୂଲୀକୁ ଗଲାଣି ଭକ୍ତି ଭାବେ ପଡ଼ିଲାଣି ଚାବି ଭାଇ ଏ ତ ପାଗଳର ପୃଥିବୀ । ଦେବ ମନ୍ଦିରରେ ବୁଲେ ନାହିଁ ଆଜି ଝୁଣା ଧୂଆଁ ଘିଅ ଦୀପ ନିଅନ ଆଲୋକେ ମଣିଷ ଧୂଅଇ ମନର ସକଳ ପାପ ଯନ୍ତ୍ର ବଜାଏ ଘଣ୍ଟ । ଏଠି କ୍ୟାସେଟ୍ ବୋଲଇ ମନ୍ତ୍ର ପଇସା ନ ଥିଲେ ମିଳେ ନାହିଁ ଏଠି ଆଶୀର୍ବାଦ ବେଲପତ୍ର ମାନସିକ ଗୁଆ ପୂଜା ପାଇଁ ଚାଲେ ଟଙ୍କା ପଇସାର ଲବି ଭାଇ ଏ ତ ପାଗଳର ପୃଥିବୀ । କବି ଲେଖେ ବସି କବିତାର ଧାଡ଼ି ଶବ୍ଦ ହୁଏନା ବୁଝି ବୁଝିଲା ଶବଦ କବିତା ଧାଡ଼ିରୁ ଗଲାଣି ତ ପରା ହଜି ସାହିତ୍ୟରେ ଆଉ ରହୁନାହିଁ ଏବେ ଦେଶ ସମାଜର ବାର୍ତ୍ତା ସାହିତ୍ୟର ପୃଷ୍ଠା କହୁନାହିଁ ଆଉ ମଣିଷ ଜୀବନ କଥା ସମ୍ୱର୍ଦ୍ଧନା ଆଉ ପରୁସ୍କାର ପାଇଁ ଚାଲେ ଟଙ୍କା ପଇସାର ଦାବି ଭାଇ ଏ ତ ପାଗଳର ପୃଥିବୀ ।	0
ସନ୍ଦେଶ ଅନେକଥର ଜାଗ୍ରତ ହୋଇଛି ଏଇ ଅଭୀପ୍ସା ମନରେ , ଏଇ ସ୍ୱଚ୍ଛ ପ୍ରତୀକକୁ ହୃଦୟରେ ଆଙ୍କି ରଖିବା ପାଇଁ ପ୍ରକୃତିର ସେଇ ଅଦ୍ଭୁତ ଛବିକୁ ସୃଷ୍ଟିର ଲୋକଲୋଚନକୁ ଆଣିବା ପାଇଁ । କର୍ମକ୍ଳାନ୍ତ ଦିବସର ଶେଷ ପ୍ରହରରେ ଶାନ୍ତିର ସନ୍ଧାନରେ ଅବା ଆଶ୍ରୟର ଅନ୍ୱେଷଣରେ ସମାହିତ ସେଇ ବିହଙ୍ଗଦଳ ଏକତାର ମନ୍ତ୍ର ଗାଇ ଜଗାଇ ଦିଅନ୍ତି ମୋତେ , ସ୍ମରଣ କରାଇ ଦେଇ ବିଶ୍ୱ ବିପ୍ଲବର । ବରଷାର ଗର୍ଜନ ପୁଣି କେବେ ସୂର୍ଯ୍ୟର ଉତ୍ତପ୍ତ କିରଣ ନୂଆଇଁପାରିନି ତାଙ୍କ ଉଚ୍ଚ ଗ୍ରୀବାକୁ ଛୁଇଁ ବି ପାରିନି ସେଇ ମିଳିତ ସ୍ୱରକୁ ସନ୍ଧାନୀ ସେମାନେ ଅବା ସଂଯୋଗର ସଙ୍କେତ ନେଇ , ଉଦବୃଦ୍ଧ କରନ୍ତି ମୋତେ ଲେଖିବାକୁ ପଦଟିଏ ଏ ବିଶ୍ୱବାସୀଙ୍କୁ । ତନ୍ଦ୍ରାଚ୍ଛନ୍ନ ଏଇ ଦୁଃସ୍ଥ ପ୍ରପୀଡ଼ିତ ଆବରଣ ଭିତରୁ ବାହାରିବାର ପ୍ରୟାସ କର “ ହେ ଭାରତ ସନ୍ତାନ ମାନବିକତାର ସ୍ୱଚ୍ଛତାରେ ରଚିବାକୁ ସୁନ୍ଦର ସମାଜଟିଏ ପ୍ରତିକ୍ଷଣେ ପ୍ରକୃତି ଯେ କରୁଛି ଆହ୍ୱାନ ” !	1
ଶମ୍ଭୁ ଓଝା ଚିତା ଉଁଚର ଠେଙ୍ଗାକୁ ଧରି ମାଗୁ ସାହୁର ଆଗରେ ଲମ୍ୱା ଲମ୍ୱା ପାହୁଣ୍ଡ ପକାଇ ଧପାଲି ଚାଲୁଥିବା କଳା ମଚମଚ ମଣିଷଟି ଶମ୍ଭୁ ଓଝା । ରାତିର କଳାରେ ସେ ମିଶିଯାଏ ଦିନର ଖରାରେ ସେ ଚକ୍ ଚକ୍ କରେ , ଠୋସ୍ , ଠୋସ୍ କଥା କହେ , ଦି ’ ଖିଲ ଜବର ପାନକୁ ଚାକୁଳେଇ ସେ ଚାଲୁଥାଏ - ମହାଜନଙ୍କ ପ୍ରତିଟି କଥାରେ ମୁଣ୍ଡ ଟୁଙ୍ଗାରି ହଁ ଭରୁଥାଏ । ଯୁଆନ ବଅସେ ତା ’ ଠେଙ୍ଗାରେ ଏତେ ଜୋର୍ ଥିଲା ଯେ ଚୌରାଳିଶ ମୌଜା କମ୍ପୁଥିଲା , ଠେଙ୍ଗାରେ ତେଲ ଘଷି ଏବେ ବି ରଖିଛି । ଆଜି ହଠାତ୍ ମଶାଣିର ଜୁଇକି ଦେଖି ଥମକି ଠିଆ ହେଲା , ପଛକୁ ଚାହିଁଲା ମହାଜନେ ନାହାଁନ୍ତି ସେ କେଉଁ କାଳୁ ଗଲେଣି ଜମିଦାରୀ ସିରସ୍ତାରେ ଡୋରି ବାନ୍ଧି ଶମ୍ଭୁ ଆଜି ଏକା ମଶାଣିର ମଶାଣିଆ ଗନ୍ଧ ତା ’ ରକ୍ତରେ ମିଶିଯାଇ ତାକୁ କାଲୁଆ କରିଯାଏ ସମସ୍ତ ସାମର୍ଥ୍ୟ ତା ’ ର ଧୂଆଁରେ ତରଳେ ଶମ୍ଭୁ ଭାବେ - ସେ ଏବେ କିଛି ନୁହେଁ ଅପନ୍ତରା ମଶାଣି ପଡ଼ିଆ ।	0
ମୋ ’ ଘର ମୋ ’ କବିତାରେ ମା ’ ମୋ ’ କବିତାରେ ସ୍ତ୍ରୀ - ପିଲା ମୋ ’ କବିତାରେ ବିହ୍ୱଳ ବସନ୍ତର ଖରା ଓ ପାଣିର ସମୀକରଣ ସବୁ ରହିଗଲେ ସେଇଠି ଆଉ ମୁଁ ଚାଲି ଆସିଲି ଏସବୁର ସ୍ମୃତି ରହିଗଲା ସେଇ ମୋ ଘରେ ଯାଅ ଯେଉଁ ଯାତ୍ରାରେ ଦି ’ ଦିନର ବିଶ୍ରାମ ମିଳିବ ବୋଧହୁଏ ମା ’ ଭେଟ ହେବ ଅଥବା ମା ’ ର ସ୍ମୃତିରେ ଖରାରେ ହସୁଥିବା ଫୁଲ ମୋ ଘରେ ରହିଯିବ ।	1
ଜୀବନ ସପନ ନ ଦେଖିଲେ ବି କଟିଯାଏ ଜୀବନ ଦେଖି ଥରେ ହଜିଗଲେ ସରେ ନାହିଁ ଜୀବନ । ସାଥୀ ଯଦି ମିଳେ ନାହିଁ ଦୁଃଖ ନାହିଁ ଚାଲିବାରେ ଏକା ଏକା ଚାଲିବାଟା ପଡ଼ିଯାଏ ନିୟମରେ ମିଳି ଯଦି ହଜେ ସାଥୀ ସରେ ନାହିଁ ଲଗନ । ପ୍ରୀତି ଯଦି ମିଳେ ନାହିଁ ଜୀଇଁବାରେ ନାହିଁ ଦୁଃଖ ସବୁରି ଭାଗ୍ୟେ ନଥାଏ ମଧୁ ଭରା ପ୍ରୀତି ସୁଖ । ପ୍ରୀତି ଯଦି ଇତି ହୁଏ ଜୀବନଟା ଶ୍ରାବଣ ।	1
ପ୍ରୀତିପର୍ଣ୍ଣା ଅଜସ୍ର ଭଲ ପାଇବାର ଭାଷା ସବୁ ଏକାଠି ସଜାଡ଼ି ଦେଲି ଶବ୍ଦରେ ଶବ୍ଦକୁ ଗୁନ୍ଥି ମାଳାଟିଏ କଲି ଚୁପ୍‌ଚାପ୍‌ ଏକଲା ବେଳରେ ସଜାଇଲି ତମ ପାଇଁ ପ୍ରୀତିର ପାର୍ବଣ ତମେ ଦେଖ ବା ନ ଦେଖ ଛୁଅଁ ବା ନ ଛୁଅଁ ବାରମ୍ୱାର ପାଇଛି ତୁମକୁ ସ୍ୱପ୍ନର ପୃଥିବୀରେ ଈଶ୍ୱରଟେ ପରି ବର୍ଷା ଭିଜା ଅମାଅନ୍ଧକାରେ , ଉଜ୍ଜ୍ୱଳ ନକ୍ଷତ୍ରଟେ ପରି ଆଉ ମୋର କବିତାରେ ଶବ୍ଦର ସମ୍ରାଟ ପରି । ତମେଇ ତ ଓଜଃସ୍ୱିନୀ କରିଅଛ ମୋତେ ଏ ଜନ୍ମରେ ପୂଣ୍ୟ ଭରିଦେଇ ପ୍ରୀତିପର୍ଣ୍ଣା ସଜାଇଛ ଫଗୁଣରେ ରଙ୍ଗ ମାଖି ଦେଇ । ତମେଇ ତ ଇପ୍ସିତ ମଣିଷ ମୋର ହୃଦୟର ଭଲ ପାଇବାର କବିତାର ଜୀବନର ଆଉ ମୋର ଅନ୍ତିମ ଦିନର । ସେ ପାଇଁ ତ ତୁମକୁ ମୋ କୋଟି ନମସ୍କାର ।	1
ବିରୂପାର ଚିତ୍ରପଟ ଯେଉଁଠୁ କୁଆଁ ରାବିଚି ବିରୂପା ସେଇଠୁ ଆରମ୍ଭ ହେଇଚି କବିତା ପଠା ପରିବା ଚାଷ ସାହିତ୍ୟ ସଂସ୍କୃତି ଗାଁ କଡ଼ରେ ଗଜାପରି ମୁନେଇଚି ଘାଟ ତୁଠ ତ୍ରିବେଣୀଶ୍ୱର ହାଟ ଯେଉଁଠି ଗାରପଡ଼ିଚି ମାହାଙ୍ଗା ସେଇଠି ବିରୂପା ହେଇଚି ଜମୁନା ପାଣିର ବଂଶୀସ୍ୱନରେ ଉଛୁଳିଚି କଦମ୍ୱ ମୂଳ ସପନା ନଈ ଶୁକୁନଈର ଏନ୍ତୁଡ଼ିଶାଳ ରାସକ୍ରୀଡ଼ା - ବିଷୟ - ହାରା ବଇଷ୍ଣବ କୋଠାପଦା ମଠପାଖରେ ଅଳତାରେ ଗାଧୋଇଚି ପଥର ରଙ୍ଗିଲା ହେଇଚି ପ୍ରେମ ଫୁଲେଇ ଫଳେଇ ହେଇ ଲହରେଇଚି ତା ’ ଅଣ୍ଟା ପ୍ରତିବାଙ୍କରେ ଷୋହଳ ବୟସୀ ପରି କଣେଇ ଦେଖୁଚି ସବୁ ଗଣ୍ଡରେ ନୀଳ ଅଇନାରେ ଅଙ୍କା ଯାଇଚି ଧଳା ବାଦଲ କଙ୍ଗଡ଼ା ଗଛର ଚେର ଉପରେ ବସି ବାବାଜି ନାଟକ ଲେଖୁଛନ୍ତି ଜଗନ୍‌ମୋହନ - ଆଦ୍ୟ ନାଟ୍ୟକାର ସାହିତ୍ୟକୁ ଖଡ଼ି ଧରାଉଛନ୍ତି ବାଗ୍ମୀ ବିଶ୍ୱନାଥ - ସଂସ୍କାରୀ ବୈରାଗୀ ମିଶ୍ର ପିଣ୍ଢାକୁ ଡାକୁଛନ୍ତି ପାରାମାନଙ୍କୁ ନଡ଼ିଆର ପାଣି ପିଆଇବେ - ନନ୍ଦ କିଶୋର ରୋଷେଇ ଘରେ ବସି ଶାଗ ଖରଡୁଛନ୍ତି ଦେଖୁଛନ୍ତି ମା ’ ର ବେସରଟା ଜାଇରଗଡ଼ା କବି ନନ୍ଦ ସାମଲ ତ ନଈକୁ ଗାଧୋଇ ଯାଉଥିବା ନୂଆ ବୋହୂମାନଙ୍କୁ ଚିତ୍ରରେ ଆଙ୍କୁଚନ୍ତି ଶିଳ୍ପୀ - ବିମ୍ୱାଧର ବର୍ମା ଦ୍ରୋଞ୍ଜମୂର୍ତ୍ତି - ବିପ୍ର ମହାନ୍ତି ନାନପୁର ପୋଲ୍ଲକୁ - ଲଣ୍ଡନ ବ୍ରିଜ୍ ବୋଲି ଭାବୁଥିବା - ପ୍ରଫୁଲ ମହାନ୍ତି ଦେଖୁଛନ୍ତି - ନଈର ଛାତିକୁ କୋରି ନେଇଯାଉଚି ଟ୍ରକ - ଟ୍ରାକ୍ଟର ରାସ୍ତା କାମ ପାଇଁ ବାଲିମାଟି ପୋତି ହେଇ ପଡୁଚି ତୁଠ - ଅତୀତ ଘାଟ ଛାତିରେ ପହଁରି ଯାଉଛି ସେତୁ ସରକାର ସମୟ ସଂସ୍କାର ତଳକୁ ତଳକୁ ଖସି ଯାଉଚି - ବିରୂପା ମାଟି ଭିତରକୁ ସୁନା - ସୋରିଷ ସଂସ୍କୃତି ଜାତସ୍ୟ ହିଁ ଧ୍ରୁବ ମୃତ୍ୟୁ - ଏକଥାକୁ ବୁଝି ସାରିଛି - ନଈ ଏବେ ବିରୂପା କତରାନଗା ହେଇ ପଡ଼ିଚି ।	1
କ ’ ଣ ପାଇଲ ତୁମେ ? ? ? ଭାବିଥିଲି ଚନ୍ଦ୍ର ହେଇ ଉଜ୍ଜ୍ୱଳ କରିବି ତୁମ ଜୀବନକୁ ଜାଣିଗଲି ଆଜି ବାମନ ହୋଇ ବଢ଼ାଉଛି ମୁଁ ହାତ ଚାନ୍ଦକୁ ! ! ଧନ ଥିଲେ ପ୍ରେମ ଯାଏ ଏଠି ମିଳି ଚରିତ୍ର ଗୁଣକୁ କିଏ ବା ପଚାରେ ସେ ଏଠି ପଙ୍କ ପରି ! !	0
ଏଇ ତ ’ ଜୀବନ ଜୀବନଟା ଗୋଟେ ଏଠି ସମୁଦ୍ରର ବେଳାଭୂମି କିଏ ଆସେ କିଏ ଯାଏ କିଏ ପୁଣି ରହିଯାଏ ମିଛ ଆଶା ଦେଇ ! ! ଜୀବନଟା ଗୋଟେ ଏଠି ପଶାଖେଳଟିଏ ଖେଳୁ ଖେଳୁ ଜଣେ ଜିତେ ଜଣେ ଯାଏ ହାରି ! ! ମୋ ଜୀବନ ଚଲାବାଟେ ଯାଇଛି ମୁଁ ଆଜି ହାରି ହାରିଲି ମୁଁ ଦୁଃଖ ନାହିଁ ଦୁଃଖ ଖାଲି ତୁମ ପାଇଁ ନିଜର ଭାବି ବିଶ୍ୱାସ କରିଥିଲି ମୁଁ ତୁମକୁ ମିଛ କହି ଠକି ଦେଲ ଏଇ ମୋର ଆତ୍ମାକୁ ! !	0
ଦିନ ଗଡିଗଲେ ଦୁନିଆଁ ଦିନର ବୟସ ଗଡ଼ି ଆସିଲେ ଦୂର ଆକାଶର ସିନ୍ଦୂରା ବଉଦ ତଳେ ମୁଣ୍ଡ ଗୁଞ୍ଜି ଦିଅନ୍ତି ରବି , କାଳିମାର ଚାଦର ତଳେ ଲିଭିଯାଏ ଦୁନିଆଁର ଉଜ୍ଜ୍ୱଳତା ଆରମ୍ଭିଯାଏ ରାତିର ନିର୍ଘଣ୍ଟ . . . ସଞ୍ଜୁଆ ଆକାଶରେ ଲେଉଟାଣି ପକ୍ଷୀଙ୍କର କଳରବ ଶୁଣାଯାଏ , ଏଣେ ଅଗଣାରେ କୁନି କୁନି ପିଲାଙ୍କର ଭିଡ଼ ଜମେ ଆଈ ମା ’ ଠାରୁ ବୁଢ଼ୀ - ଅସୁରୁଣୀ ଗପ ଶୁଣିବାକୁ . . . ଗ୍ରାମଦେବତୀଙ୍କର ଢାଉଁ ଢାଉଁ ଘଣ୍ଟ ସ୍ୱରରେ ନବବଧୂଟି ହାତରେ ସଞ୍ଜବତୀ ଧରି ତୁଳସୀ ଚଉଁରା ପୂଜେ , ହାତେ ଓଢ଼ଣାର ପଛରେ ଥାଇ ମନର ବ୍ୟଥାକୁ ଜଣାଏ . . . ଦିନଟା ଯାକର ଶ୍ରମ ପରେ କ୍ଳାନ୍ତିକୁ ନିଦ ମାଉସୀର କୋଳରେ ଶୁଆଇ ଶାନ୍ତିରେ ନିଶ୍ୱାସ ନିଏ ମାନବ ଜଗତ , ଘଣଘଣ ଗର୍ଜନେ ନିଶା ଗରଜି ଉଠି ସର୍ବସ୍ୱ ଗ୍ରାସ କରେ ଦୁନିଆଁକୁ ଶାନ୍ତ - ଶୀତଳ ବଳୟରେ ବନ୍ଦୀ କରିଦିଏ . . . ।	1
ମାଟିର ମୋହ କେମିତି ବୁଝାଇବି କହ ସୂର୍ଯ୍ୟଙ୍କର ନିର୍ଭୀକ ପ୍ରକାଶକୁ କେମିତି ବୁଝାଇବି ଝରଣାର କୁଳୁକୁଳୁ ନାଦ ଆଉ କୋଇଲିର କୁହୁ ତାନକୁ . . . ବସନ୍ତର ଧୀର ସମୀରଣ ଆଉ କୃଷ୍ଣଚୂଡ଼ାର ବାସର ହସକୁ ! ! ! କେମିତି ବୁଝାଇବି କହ ପର୍ବତର ନିରବତା : - ନଈପଠାର ନିର୍ଜନତା କଦମ୍ୱ ମୂଳର ଗମ୍ଭୀରତା କାଶତଣ୍ଡୀର ପ୍ରସନ୍ନତା . . . ! କେମିତି ବୁଝାଇବି କହ ଜନ୍ମ ମାଟିର ମୋହ ତା ’ ପଞ୍ଚଭୂତର ସତ୍ତା . . . ତା ’ ଦେହରେ ଲୀନ ହେବାର କାମନା ତା ’ ର ଅନାବିଳ ପ୍ରେମ ତ ମୋର ଶିରା ପ୍ରଶିରାରେ ଲହୁ ହୋଇ ବହିଯାଉଛି କେଉଁ କାଳୁ . . . ଜୀଇଁବାର ପ୍ରତିଟି ମୁହୂର୍ତ୍ତ ତ ଗାଁ ମାଟି ପାଣି ଆଉ ପବନ ଜନ୍ମ ତ ଏଇଠି ମୃତ୍ୟୁ ବି ଏଇଠି ସ୍ୱର୍ଗ ତ ଏଇଠି ନର୍କ ବି ଏଇଠି ପୁରୁଣା ମାଟି ହାଣ୍ଡିର ମୋହ ତ ଏଇ ଗାଁ ଏଇ ଜନ୍ମମାଟି ! ! !	1
ବାଟଚଲା ଗୀତ ଅଟକାଅ ନାହିଁ ନିଜ ନିଜ ବାଟରେ ସବୁରିକୁ ଚାଲିବାକୁ ଦିଅ ଅପରାଧ ନିଜ ବାଟରେ ଯାଉ ଆଇନ୍ ତା ’ ନିଜ ବାଟରେ . . . । ଜନଗଣଙ୍କ ମନକୁ ଭଣ୍ଡିବା ବାଟରେ ଚାଲନ୍ତୁ ଅଧିନାୟକ ତ ’ ତାଙ୍କ ଚୁଟି - ଚରଣ ଉଣ୍ଡି ଉଣ୍ଡି ଚାଲୁଥାନ୍ତୁ ଲୋକ ଯୁଗଯୁଗର ପୁତି ଗନ୍ଧମୟ ଅଧୁଆ କନ୍ଥା ପାରି ବିତାଉ ଥାଆନ୍ତୁ ମଧୁରାତି ରଙ୍ଗବତୀ ଶୃଗାଳୀ ନାୟିକା ଆଉ ନୀଳବର୍ଣ୍ଣ ଶୃଗାଳ ନାୟକ । କଳା ଧନ , କଳା କାଚ ଝଲମଲ ସନାତନ ଧରମର ଗାଡ଼ି ଗଡ଼ି ଚାଲୁ କଳା ରାଜପଥେ କଳା କଉଶଳ ଯେତେ ଗେରୁଆ ଓ ରୁଦ୍ରାକ୍ଷମାଳାର ଲୁଚି ରହୁ ମିଠା ଛୁରୀ ହୋଇ କାଟିବାକୁ ମଣିଷର ବିରୋଧ . . . ବିଦ୍ରୋହ । ଆଉ କଥା ଛାଡ଼ ମା ’ ସରସ୍ୱତୀ ବି ଏଣିକି କଳା ଶାଢ଼ୀ ପିନ୍ଧିବାକୁ ପାଇଲେଣି ଭଲ । କଳା ପଦ୍ମରେ ସଜ୍ଜିତ ସବୁ ସଭାଘର ଆତ୍ମବନ୍ଦନାରେ ସ୍ତବ୍ଧ ବିପଞ୍ଚୀ - ଝଙ୍କାର । ସେଇ ତ ମହାନ୍ ଯିଏ ଜାଣେ ଛଳେ ବଳେ କଉଶଳେ ଆପମାର ଶଠତାକୁ ପ୍ରତିଷ୍ଠିତ କରିବାର ବାଟ । ଛେଳି ମେଣ୍ଢା ପରି ପଲେ ଲୋକଙ୍କୁ ନିଜ ବାଟରେ ଅଡ଼େଇବାକୁ ଯା ’ ହାତରେ ଅଛି ଦି ’ ଚାରିଟା ଛନଛନ କଅଁଳ ପତ୍ର ଲାଖିଥିବା ଖଣ୍ଡେ କଞ୍ଚା ଛାଟ । ଏଇ ମହାପଥରେ ମହାପାତ୍ରମାନଙ୍କ ସାଥୀରେ ମାଡ଼ିମକଚି ଚାଲିନପାରି କେହି ଜଣେ ଜଳକା ବାଟୋଇ ପଛେଇ ଯାଏ । କେଉଁ ନିକାଞ୍ଚନ ଓସ୍ତ ଗଛ ଛାଇ କି ରକ୍ତ କାଦୁଅ ଜୁଡୁବୁଡୁ ମାଟି ଉପରେ ବସି ପଡ଼ି ସତ୍ୟର ସ୍ୱେଦରେ ମେଣ୍ଟାଉ ଥାଏ ଶୋଷ । କରୁଣାର ମଲମରେ ଆରୋଗ୍ୟ କରିବାକୁ ଚାହୁଁଥାଏ ଅସଂଖ୍ୟ ଅସଫଳତାର କ୍ଷତ । ଅରଣ୍ୟରେ ଆକାଶରେ ପାଣି - ପବନ ଆଲୁଅରେ କି ଆୟୁଷରେ . . . । ଛପିଛପି ସବୁରି ସହିତ ଚାଲୁଥିବା ଆଉ ଜଣେ ଜାଣିଥାନ୍ତି ଯେ ଦିନେ ଆଗକୁ ଯିବାକୁ ଆଉ ବାଟ ନଥିବ ଯେତେବେଳେ ଏକମୁଖ ହୋଇ ସର୍ବେ ପଛକୁ ଫେରିବେ । ହୁଙ୍କାର ହାହାକାରର ଲୟ ଭୁଲି ମଣିଷର ଆତ୍ମା ଓ ହୃଦୟ ତାଳରେ ତ୍ରାହି ତ୍ରାହି ସୁରରେ ଗାଇବେ ବାଟଚଲା ଗୀତ । ସେତିକିବେଳେ ସବା ପଛରେଥିବା ଏଇ ଲୋକିଟି ହାତରେ ତାଙ୍କୁ କେବଳ ଧରେଇ ଦବାକୁ ହେବ ଗୋଟିଏ ସମ୍ପୂର୍ଣ୍ଣ ସଭ୍ୟତାର ହାତ ।	0
ବୁଢ଼ା ଆତ୍ମକଥା ଲେଖୁଛି . . . ବୁଢ଼ା ଆତ୍ମକଥା ଲେଖୁଛି . . . ଥରଥର ହାତରେ କଲମ ଦୋହଲୁଛି , ସତେ କି , ବାର୍ଦ୍ଧକ୍ୟ ବାତ୍ୟାରେ ବରଡ଼ାପତ୍ର . . . କିନ୍ତୁ ବୁଢ଼ା ଲେଖୁଛି , ବାର୍ଦ୍ଧକ୍ୟର ଆତ୍ମ କଥା ! ! ! ଏକଲା ସେ , ଆଉ କାଗଜ , କଲମ ହୃଦୟ ଭିତରେ ସମୁଦ୍ର ମନ୍ଥନ , ଅମୃତ ସବୁ ଢାଳିଗଲା ତଳେ . . . ଯମ ବିଷ ଧରି ଡାକୁଛି , ବୁଢ଼ା ଲେଖୁଛି . . . ବାତ୍ସଲ୍ୟ ତାମସା . . . ଯୌବନ ରଙ୍ଗ ସାଙ୍ଗ , ସାଥୀ , ଭାଇ , ଭଗାରି ଛନ୍ଦ . . . ମିଛ କ ’ ଣ ? ଆଉ ସତ ଯେ କେଉଁଠି , ଭିତରେ ଦରାଣ୍ଡି ହେଉଛି , ବୁଢ଼ା ଆତ୍ମକଥା ଲେଖୁଛି . . . ଜୀବନ ଯାକର ରୂପା , ସୁନା , ଟଙ୍କା , ଅଳିଆ ଗଦାରେ ମିଶିଛି , ଗେଲ ବସରିଆ ପୁତ୍ରମଣି ମୁହଁ , ପିଶାଚ ଭଳିଆ ଦିଶୁଛି , ସରଶଯ୍ୟା ଭଳି ଲାଗୁଛି . . . ବୁଢ଼ା ଲେଖୁଛି . . . ମାୟା ସ୍ମୃତି ପଛେ . . . ଆଗରେ ମରଣ ପ୍ରାଣ ଦୁକୁ ଦୁକୁ ହେଉଛି , ତଥାପି ଅବୁଝା ବୁଢ଼ାର ମନଟା . . . ବଙ୍କୁଲି ବାଡ଼ି ଖୋଜୁଛି , କାଳି ସରିଲାଣି . . . ଜାଣିପାରୁ ନାହିଁ , କଲମ ରଗଡ଼ି ଚାଲିଛି । ବୁଢ଼ା ଲେଖୁଛି . . . ଟାଙ୍ଗରା , ଗରମ ମଶାଣି ଭୂଇଁରେ . . . ବୁଢ଼ା ଦେହ ଆଜି ଜଳୁଛି , ଏତେ ବରଷର ସାଇତା ଦେହଟା , ତରଳି ତରଳି କାନ୍ଦୁଛି . . . ବୁଢ଼ାର ଆତମା . . . ମନ୍ଦ ମନ୍ଦ ହସି ବୁଢ଼ା ଆତ୍ମକଥା ଗାଉଛି . . . !	0
ଛାଇ ତମେ ରହିବା ନ ରହିବାରେ ଫରକ୍ ପଡ଼ିବନି ଭଲ ପାଇବା , ଝୁରି ହେବାରେ ଅସତ୍ୟ ଲାଗିଲେ ତୁମକୁ ମୋ ପ୍ରେମ ଦୁର୍ବଳ ଧରିନେବ ତମ ସମ୍ପର୍କରେ । ରହିବନି ପାଖେ ପାଖେ ଠିକ୍ ଅଛି , କାଢ଼ିନିଅ , ଜୀବନ ଗୋଟାକ ସ୍ମୃତି ଆଖିର ଆୟୁଷ ହୋଇ ସ୍ୱପ୍ନରେ ଅଛି ଯାହା ତାକୁ କ ’ ଣ କାଢ଼ି ପାରିଛ କି ? ଶରୀର ଯିବ ଦୂରେ , ଜାଣିଛି ମୁଁ ମୁଁ କଣ ସବୁଦିନ ରହିଥିବି ଦେହ ଠୁଁ ଅଲଗା ହୋଇ , ତମ ଦେହ ମୋ ଦେହର ଫରକ କେଉଁଠି ? ଆଉ ତ ସବୁଥିବ ଅବିକଳ ତାକୁ କିଏ ମୋ ’ ଠାରୁ ପାରିବ ଛଡେ଼ଇ ? ତମେ ଆଗ ଗଲେ , ପଛେ ପଛେ ଯିବି କାଲି ନଥିବ କାହା ପାଇଁ ଥିବ କିଛି ଉଜାଗର ସ୍ମୃତି ଜହ୍ନଭିଜା ତାତି ରାଶି ରାଶି ଅପେକ୍ଷାର ଦୀର୍ଘଶ୍ୱାସ ମହମହ ମହକା ପବନ ସବୁଥିବ ପୂର୍ବଭଳି । ତମେ ନଥିବ ଭାବନାହିଁ ଏସବୁ ମୁଁ ଭୋଗ କରୁଥିବି ଦେହ ଗଲେ ଛାଇ ରହିବ କେଉଁଠି ଏ ଜ୍ଞାନ ନ ଥିଲେ ନଥାଉ ତମର ମୋର ତ ଅଛି ! !	1
ବସ୍ତି ଏଠି ସ୍ୱପ୍ନ ହଜେ ନୂଆଁଣିଆ ଚାଳ ଘରେ , ସରସର କାଦୁଅ ଲଟପଟ ରାସ୍ତାରେ , ଲଙ୍ଗଳା ଛୁଆର ନୁଖୁରା କେଶ ଉଡୁଥାଏ ପବନର ସୁଅରେ ବଢ଼ିଲା ଝିଅର ଯୌବନ ସ୍ପଷ୍ଟବାରି ହୋଇଯାଏ ସାତସିଆଁ ଶାଢ଼ୀ ଖଣ୍ଡଟିରେ , ପେଟର ଭୋକ ମରେନି ବୟସର ଚିହ୍ନ ସହଜରେ ଲିଭେନି ଶସ୍ତା ସ୍ନୋ ପାଉଡ଼ରରେ । କେହି ନା କେହି ଖୁଣ୍ଟି ଖାଏ ଭାତ ଅଇଁଠା ପତ୍ରରୁ ଦିନର ଏଇ ସତେଜ ଆଲୋକରେ । ଶିଶିର ଭିଜା ଶୀତ କଟିଯାଏ ମଳି କୁଟୁ କୁଟୁ ବିଛଣାରେ , ହଜିଯାଏ ସ୍ୱପ୍ନ କାଳରାତ୍ରିର କୁହାଟରେ । ଝରକା ପାଖରୁ ଶୁଭେ କାହାର ଖୁଁ ଖୁଁ ଦାଉ ସାଧେ ରୋଗ ଶୋଇ ଯାଇଥାଏ ହେଂସରେ , ଷାଠିଏ ବର୍ଷର ବୁଢ଼ା ରାତି ନ ପାହୁଣୁ ନିଘୋଡ଼ ନିଦରେ ସବୁଦିନ ପାଇଁ ଜୀବନଟା ଏମିତି ନାରଖାର ହନ୍ତସନ୍ତ କୁହେଳିକାମୟ । ସକାଳ ହୁଏ ପୁଣି ସଞ୍ଜ ମଳୟ ଆସେ ପୁଣି ବସନ୍ତ ହେଲେ ଫରକ ପଡ଼େନି , ସବୁ ଚାଲେ ଆଗ ଭଳି ।	0
ପ୍ରେମର ଗଙ୍ଗା ଏଇ ଆକାଶରେ ସୂର୍ଯ୍ୟଚନ୍ଦ୍ର ତାରା ଯେତେ ଦିନ ଯାଏ ଥିବ ଯାହା ହେଉ ପଛେ ମଣିଷ ଅନ୍ତରେ ପ୍ରେମ ଗଙ୍ଗା ଝରୁଥିବ । ଭଲ ପାଇବାରେ କିଛି ଭୁଲ୍ କିଛି ପ୍ରତାରଣା ରହିଥିବ ବିରହ ଅଙ୍ଗାରେ ପ୍ରିୟା ନାଆଁ ଲେଖି କେହି ବି ତ ଝୁରୁଥିବ ତଥାପି ଅକ୍ଷୟ ଅମର ପ୍ରେମର . . . ସଙ୍ଗୀତ ଶୁଭୁଥିବ । କିଛିଟା କଳଙ୍କ କିଛି ନିନ୍ଦା ଆଉ ଅପବାଦ ଲାଗିଥିବ କାହାରି କାହାରି ପ୍ରେମ ପାଇଁ କିଛି ସ୍ୱାର୍ଥ ବି ରହିଥିବ ତଥାପି ତ ଏଇ ଦୁନିଆଁରେ ପ୍ରେମ ଚିର ଅମଳିନ ଥିବ ।	1
ସମୁଦ୍ର ଲୁଣିପାଣି କୂଳରେ ଅଜାଡ଼ି ହୁଏ ଆସୁମାରି ଢେଉ ଯାଏ ବେଳାଭୂଇଁ ପଡ଼ିଆରେ ଚରି ଆକାଶ ଓଠରେ ହସ ବାଦଲ ଫାଙ୍କରେ ଝରା ଦିଗ୍‌ବଳୟ ନିର୍ବିକାର ଶାମୁକାର ବିଚିତ୍ର ସଡ଼କ ନକ୍ସା ଆଖିରେ ଅଙ୍କିତ ଅକପଟ ସାରାଦୃଶ୍ୟ ଦୀର୍ଘପଥ ଦିଶେ ଖାଲି ଶୂନ୍ୟଶୂନ୍ୟ ଅନନ୍ତ ରଙ୍ଗର ପାଦରେ ପାଦଛନ୍ଦେ ତରଙ୍ଗର ମାଳା ଚାରିପଟୁ ବେଢ଼ି ଆସେ ବାଲି ଆଉ ବାଲି ଓ ଶାମୁକା ।	1
ସାହାନାଇ ବାପଘରେ ଝିଅଟିର ଳୀଳା ଖେଳା ସରୁସରୁ ସଜାହୁଏ ବାହା ବେଦୀ , ସାଇପଡ଼ିଶା ଓ ଜ୍ଞାତି କୁଟୁମ୍ୱଙ୍କ ମୁଖ ମଣ୍ଡଳରେ ଖେଳେ ଉଲ୍ଲାସର ପ୍ରତିଛବି । ଅଗଣାର ଓଳି ତଳେ ବାଜି ଉଠେ ଶୁଭ ସାହାନାଇ ବୈବାହିକ ମଙ୍ଗଳତା ପାଇଁ । ମନମୁଗ୍ଧ କଲାପରି ସେ ଝଙ୍କାର କୁଆଁରୀର କୋମଳ ହୃଦୟରେ ଆଙ୍କିଦିଏ ଆତଙ୍କତାର ବହ୍ନି । ବିଚ୍ଛେଦ ଓ ପ୍ରାପ୍ତ – ପରିଧିର ଅନ୍ତରରେ ମାତି ଉଠେ ଅସହାୟତାର ଘୂର୍ଣ୍ଣିବଳୟ । ନୟନର ବାଡ଼ବନ୍ଧ ଡେଇଁ ବହି ଆସେ ଅଶ୍ରୁ ସ୍ରୋତ , ବାହୁନି ବାହୁନି କାନ୍ଦୁଥିବ , ଓଠ ଦୁଇକୁ ତୁନି କରିବା ଯାଏ । ନିର୍ଜନ ବିଷାରଦ ମରୁରେ ଚାଲୁଚାଲୁ ସେ ଶ୍ୱାସ ନିଏ , ପ୍ରଶ୍ନର ତରୁଣୟା ତଳେ ସମୟର ଏ କେମିତିକା ଖେଳ । ସ୍ନେହ ମମତାର ସୁରକ୍ଷା ବଳୟ ନିକଟେ , ସତେ ସେ ବୋଧର ପସରା . . . ଶଙ୍କଟର ସାଥୀବୃନ୍ଦ ଆଜି ଅସମର୍ଥ ବୋହିବାକୁ କ୍ଷଣ ପାଇଁ । ନିରବତାର ବେଳାଭୂଇଁରେ ମୁଣ୍ଡପିଟେ ଭାବନାର ଅସଂଖ୍ୟ ତରଙ୍ଗମାନ , ବିଧାତାର ଏ କି ବିଧି ! ଗୋଟେ ପଟେ ଆଶାର ସୂରୁଜ , ଅସ୍ତ ହୋଇ ଆସୁଥିବା ବେଳେ । ଆରପଟେ କେହି ଉଆଁସୀର ଇନ୍ଦୁ ସାଜି ଉଇଁ ଆସେ ତା ’ ଜୀବନର ଆକାଶକୁ ହାତ ସାଥେ ହାତ ଛନ୍ଦି ଅଜଣା ରାଜ୍ୟକୁ ଭିଡ଼ି ନେବାକୁ ପ୍ରୀତିର ନଅର ତଳେ ଜାଗା ଦେବାକୁ । ତଥାପି କଳ୍ପନାର ବଉଦ ତଳେ ଉଙ୍କି ମାରି ଆସେ ବିସ୍ମୟତାର , ମେଞ୍ଚା ମେଞ୍ଚା ତାରକା ପୁଞ୍ଜି . . . ସତେ କ ’ ଣ ଆଗତ ଦୁନିଆଁର ଖୁସି ଅପସରି ଯାଉଥିବା ଖୁସିଠୁଁ ଢେର୍ ବେଶି । ମେଘମାଳର ପ୍ରେମ ଡୁଜୁବୁଡୁ ମହ୍ଲାର କ ’ ଣ ଟପିଯାଇ ପାରିବ ମମତାର ନାନା ବାୟା ଲୋରୀକୁ । ସପନର କାରାଗାରକୁ ଲଙ୍ଘି ଆସେ ସାହାନାଇର ସେଇ ସୁର ଦୁହିଁତା ଜନମ ମା ’ ଲୋ ’ ଦୁଇ କୂଳକୁ . . . । ଜ୍ଞାତ ହୁଏ ସେହି ଦୁହିତା ଦୁଇଟି କୂଳର ହିତରେ ତା ’ ର ପୂର୍ଣ୍ଣତା । ଦ୍ୱନ୍ଦର ଅଡୁଆ ଖିଅକୁ ଛେଦି ସେ ପ୍ରସ୍ତୁତ ହୁଏ , ଜୀବନ ସହିତ ସଂଗ୍ରାମ କରିବାକୁ ।	0
କାଙ୍ଗାଳୀର ସଂସାର ଆମର ଏଠି ବୈତରଣୀରେ ବନ୍ୟା ହେଲେ ବ୍ରହ୍ମପୁରରେ ପିଆଜ କାନ୍ଦେ ତା ’ ଲୁହର ସ୍ରୋତରେ ଭାସିଯାଏ ଦରିଦ୍ରର ସରଳ ସଂସାର . . . ( ୧ ) ସେଦିନ ସବୁ ଟୁପୁଟାପ୍ ହେଉଥିଲେ ଆମ ତେଲ ଲୁଣର ସଂସାର କେତେ ସୁଖରେ ଚଳୁଥିଲା କୁଆଡୁ ଆସିଲା ଏ ନିଉଛଣା ଦିନ ସବୁ ସାରିଦେଲା ହଟହଟା କଲା . . . ( ୨ ) ଆଳୁ ପିଆଜ କହି କହି ଦିନ ଗଣୁଥିବା କାଙ୍ଗାଳୀ ନାଇକ କେରଳ ଯାଇଛି ଏ ସବୁର ସୁଧାର ଆଣିବ . . . ( ୩ ) ପେଟ୍ରୋଲ୍ ବଢୁ କି ଡିଜେଲ୍ ବଢୁ ବିଜୁଳୀ ଦର ଯୁଆଡେ଼ ଯାଉ କାଙ୍ଗାଳୀ ନାଇକ କାଙ୍ଗାଳ ହେଉ ଗୁଣିଆଁ ହୋଇ ଭୂତ ଝାଡ଼ିବ ଆଳୁ ପିଆଜର ମନ ମୋହିବ . . . ( ୪ )	0
ଶିରୋନାମା ଶିରୋନାମାରେ ରହିବାକୁ ହିଁ ହେବ । ସେଥିପାଇଁ ମା ’ କୁ ନିଲାମ ଡାକିବାକୁ ହେଲେ ରାଜି । ଭଉଣୀକୁ ରାସ୍ତାରେ ଉଲଗ୍ନ ଚଲେଇଲେ ରାଜି । ସ୍ତ୍ରୀ ପାଇଁ ଗରାଖ ମୁଲେଇଲେ ରାଜି । ବନ୍ଧୁ ପିଠିରେ ଛୁରୀ ଭାଇ ତଣ୍ଟିରେ କ୍ଷୁର କି ନିଜର କଅଁଳା ପିଲାର ମାଂସରେ ଭୋଜି ଦେଇ ଶିରୋନାମାରେ ରହିପାରିଲେ ତଥାପି . . . , କିଛି କ୍ଷତି ନାଇଁ । ସବୁଦିନେ ସକାଳେ ଶିରୋନାମାରେ ସୁସଜ୍ଜିତ ଧାଡ଼ିଧାଡ଼ି କବନ୍ଧ । ପ୍ରଥମ କିସ୍ତିରେ ନିଜେ ନିଜର ଶିରଟିମାନ ସେମାନେ ଜମା ଦେଇଥାନ୍ତି ଶିରୋନାମାରେ ରହିବାର ପ୍ରତିଯୋଗିତାର , ଦେୟ ବାବଦକୁ ।	0
ଦରିଦ୍ର ଯିଏ ମୋତେ ବୁଝିପାରେନା ମୁଁ ତା ’ ପାଇଁ ଗୋଟେ ରହସ୍ୟ । ହେଲେ ଯିଏ ମୋତେ ବୁଝିଯାଏ ମୁଁ ତା ’ ପାଇଁ ଖାଲି ଅଟ୍ଟହାସ୍ୟ । । ଯିଏ ଉତ୍ତର ଦେଇପାରେନା ମୁଁ ତା ’ ପାଇଁ ଗୋଟେ ପ୍ରଶ୍ନ । ଆଉ ଯିଏ ପାଇଯାଏ ଉତ୍ତର ମୁଁ ତା ’ ପାଇଁ ଅସମ୍ପୂର୍ଣ୍ଣ । । ଯିଏ ମୋ ଅବସ୍ଥା ଜାଣିନି ମୁଁ ତା ’ ପାଇଁ ଅଭଦ୍ର । କିନ୍ତୁ ଯିଏ ହୃଦୟଙ୍ଗମ କରେ ମୋତେ ମୁଁ ତା ’ ପାଇଁ ଦରିଦ୍ର । ।	0
ସମୁଦ୍ର ଡାକେ ଅପରାହ୍‌ଣର ଉଦାସୀ ବେଳେ ସମୁଦ୍ର ଡାକିଲା ଅନନ୍ତ ପ୍ରଶ୍ନରେ ଆକାଶେ ଚମକ ବିଞ୍ଚି ପଚାରିଲା ଶିଶୁଟିଏ ଭଳି ଦୁଃଖ କ ’ ଣ ଯେ ! କଥା ହେବାକୁ ଫିଟାଉ ଫିଟାଉ ଓଠ ଲୋଟୁଥିଲା ହସରେ ଖିଲି ଖିଲି ମଡ଼ାଣରେ ଫୁଲେଇ ପଣରେ ଦଉଡ଼ି ଆସୁଥିଲା ପାଖକୁ । ଓଦାବାଲିର ନ ଉଡ଼ିବା ନିଶାପରି ମୁଁ ତାକୁ ଚାହିଁଥିଲି ଚୁପ୍‌ଚାପ୍‌ ଭୁଲିଥିଲି ଅସଂଖ୍ୟ ଲହରୀ ଭିଡ଼ରେ ରାଶି ରାଶି ଦୁଃଖର ଗଜରା । ଅପୂର୍ଣ୍ଣତାରେ ସାରାକାଳ ସମୁଦ୍ର ଶୋଷିଲା ସତତ ସ୍ୱାର୍ଥୀ ପରି ଗର୍ଭସ୍ଥ କରେ ଦୁନିଆ ବିଭବ ନିଅଣ୍ଟପଣରେ ସବୁ ଅକୁଳାଣ ସତ୍ତ୍ୱେ ସବୁ ଭିତରେ ସେ ନିର୍ଲିପ୍ତ ନିର୍ବିକାର । କେଉଁଠି ଗିଳିଦେଉଛି ଗାଁ ପରେ ଗାଁ ତ ନିଜକୁ ଦୂରେଇ ନିଏ , କୂଳରୁ ମମତା କେଉଁଠି ନିଷ୍ଠୁର ଗୋଟାପଣେ କରୁଣାରେ ଛଳଛଳ ଅନ୍ୟ କାହାଠାରେ ସବୁ ରଖିବି ପଛକୁ ମୁଁ ଏମିତି ଆସୁଥିବି , ତା ’ ଡାକରାରେ । ତା ’ ପବନ ବାଉଳା କଲେ ତା ’ ଲହରୀ ହସ ବୁଣିଲେ ତା ’ ନୀଳରଙ୍ଗୀ ଦୁନିଆର ହୀରାହାର ଯାଚୁଥିଲେ । ସ୍ୱପ୍ନଭର୍ତ୍ତି ନାରୀଟିଏ ପରି ଫେରି ଆସୁଥିବି ତା ’ କୂଳକୁ କହିବ ତ , ତା ’ କୋଳକୁ । ଏ ଅପରାହ୍ଣ ନୀରବ ହେଉ କି ସରବ ତା ’ ର ତ କାଳକାଳ ଗହଗହ ନାଦ ଶୁଣାଏ ତା ’ ଭିତର ବିଭୋର ହେବାର ଗୀତ । ବାଲିରଡ଼ା , ବାଲିକଙ୍କଡ଼ା , ସିପଶାମୁକା ପରି କେବେଠୁଁ ମିଶାଇ ସାରିଛି ତା ’ ଭିତରେ ମୋ ଉଦାସ , ବିଷାଦ , ଶୋକର ସାରାଂଶ ତା ’ କୂଳରେ , ବିଚିମାଳାରେ ତା ’ ସାଥେ ଓଦା ହେଲାବେଳେ । ଯେତିକି ପ୍ରେମ , ଭୟ ସେତିକି ମୁଁ ତଥାପି ଫେରି ଆସିବି ତା ’ ପାଖକୁ , ଦିନେ ସବୁକୁ ପଛ କରି । ଗୋଟେ ମାନମୟୀ ପ୍ରେମିକାଟେ ପରି ପତିବ୍ରତା ପତ୍ନୀଟିଏ ପରି ରତ୍ନା ହୋଇ ରତ୍ନାକର ନାରୀ ମୁଁ ରହିବି ତା ’ ସାଥେ , ସେ ଆଉଜେଇ ନେବ କି ଫୋପାଡ଼ିବ ସେ ଜାଣେ ମୁଁ ଧରିଥିବି ତାକୁ , ମୃତ୍ୟୁକାଳରେ ଜୀବନ ଧରିଲା ପରି ।	1
କଳଙ୍କିତ କବି କଳଙ୍କିତ କବି , କବିତା , ଲେଖୁଛି , ବର୍ଣ୍ଣନା ତା ’ ର ସୁର ନାହିଁ । ପଦେ ପଦେ ନୂଆଁ କଳଙ୍କ ଲେପୁଛି . . . କବିତାର କିନ୍ତୁ ଅନ୍ତ ନାହିଁ । ରହସ୍ୟମୟ ତା ’ କବିତାର ଅର୍ଥ . . . କଳୁଷିତ ତା ’ ର ପଂକ୍ତି ପାଖୁଡ଼ା , ବେଦନା ଭରା ତା ’ କବିତାର ସାର . . . ଛଳନାର ବନ୍ଧ ମାନୁ ନାହିଁ । କଳା କାଳିମାର ଭଗ୍ନ ଦୁଆତ , ରକତରେ ଲାଲ୍ ତୂଳି ଲେଖନୀ , ଭେଦି ଚାଲିଅଛି ପଥର ପୃଷ୍ଠା . . . ପର୍ବତ ଊଣା ପଡୁନାହିଁ । ଯୁଗ ଯୁଗ ଧରି ଗାୟନ ଚାଲିଛି , ଶୁଣାଇ ରାବଣ ଅଖଣ୍ଡ ଗାଥା , ଚିତ୍କାର କରି କବିତା କାନ୍ଦୁଛି . . . ଦୁର୍ଯ୍ୟୋଧନର ଗରିମା କଥା । କବିର ହୃଦୟ ଅନ୍ଧକାରମୟ ଉଲଗ୍ନ ଆତ୍ମା ଛାତି ପିଟୁଛି . . . ଚାତକ ତା ’ ର ପ୍ରତିଟି ପଦ୍ୟ ଅସରନ୍ତି ଅନ୍ୟ କୃଷ୍ଣ ଖୋଜୁଛି । ଆଲୋଡ଼ନ ଆଜି ମହାବିଶ୍ୱ ବ୍ୟାପି , ହିଂସ୍ର ବହ୍ନି ଜ୍ୱାଳା କରେ ତାଣ୍ଡବ ନିର୍ଲଜ ଶ୍ରୋତା ନାଚେ ତା ’ ର ତାଳେ , ନପୁଂସକ କବି କରେ ବିଳାପ ।	0
ଖୁସିର ଠିକଣା ସମୟ ସ୍ରୋତରେ ବାଟ ଚାଲୁଚାଲୁ ପ୍ରଶ୍ନଟିଏ ଉଙ୍କିମାରେ , ଖୁସିର ଠିକଣା କେଉଁଠି ହଜିଛି କେବି କାହିଁ କେତେ ଦୂରେ । ଜୀବନର ଯୁଦ୍ଧ ଜିତିବା ନିମନ୍ତେ ହୁଏ ସଂଘର୍ଷ ପ୍ରତିକ୍ଷଣେ , ସବୁ ପ୍ରାପ୍ତି ଶେଷରେ ଅନୁଭୂତ ହୁଏ ଶୂନ୍ୟତା , ହୃଦୟର କେଉଁ କୋଣେ । ବ୍ୟସ୍ତବହୁଳ ଏ ଜୀବନ ଖୋଜେ ସ୍ପର୍ଶ ଟିକେ ଖୁସିର , ଖୁସିର ସେ ସଂଜ୍ଞା ଜାଣିବାକୁ ପୁଣି ମନେଉଠେ ଝଡ଼ ଜିଜ୍ଞାସାର । ବିଳାପର ସ୍ରୋତ ଝରିଯାଏ ମନେ ମନ ହୁଏ ଆନମନା , ଖୋଜିଲେ ବି ଯେତେ ମିଳେନାହିଁ କେବେ ଅସଲି ଖୁସିର ଠିକଣା । ପାଖେ ଥାଇ ସବୁ ମନ ହୁଏ ଏକା ଶୂନ୍ୟତା ଯେ ଭଲ ଲାଗେ , ଏକାନ୍ତତା କେବେ ମନେ ଭରିଦିଏ ଖୁସିର ଲହରୀ ଉଦ୍‌ବେଗେ । ପାଇବାକୁ କିଛି ହାରିବାକୁ ହୁଏ ଛୋଟ ଛୋଟ ଖୁସି ଜୀବନର , ଜିତିବା ଶେଷରେ ମଣିଷ ଖୋଜଇ ପ୍ରକୃତ ଅର୍ଥ ଖୁସିର । ଅଭିନୟ ଏଠି କରିବାକୁ ହୁଏ ଖୁସି ରଙ୍ଗ ବୋଳି ମୁହଁରେ ହୃଦୟର କୋହ ଦବିଯାଏ ପୁଣି ଦୁଃଖ ଓ ଖୁସି ଭିତରେ । ପ୍ରଶ୍ନର ଝଡ଼ ମନେଉଠେ କେତେ ସତେ କି ମୁଁ ଅଟେ ଖୁସି , ଖୁସିର ଠିକଣା ଖୋଜୁଥାଏ ମୁହିଁ ବର୍ଷ , ମାସ ଅହର୍ନିଶି ।	1
ତୁମେ ଓ ମୁଁ ମଧୁବନ ମଧୁ ଚନ୍ଦ୍ରିକାରେ ତୁମେ ମଧୁ ମାଳତୀର ବାସ ମୁଁ ଯେ ବଇଶାଖି ବାଧାରେ ବ୍ୟଥିତ ବାଟଚଲା ଦୁବ ଘାସ ନୀଳ ନୀରାଜନେ ନୀରଧି ନନ୍ଦିନୀ ନିଳୋତ୍ପଳ ରାଜକନ୍ୟା ମୁଁ ଯେ ଅସଙ୍ଖଳା ଅସଜ ହୃଦୟେ ଅସରନ୍ତି ଅଶ୍ରୁ ବନ୍ୟା କଅଁଳ କାକରେ କୁଆଁରୀ କଇଁର କାଉଁରୀ କଳିକା ମନ ଉଆଁସରେ ଉଇଁ ଉଙ୍କି ମାରୁଥିବା ମୁଁ ଉଦାସ ଉପଳ ଜହ୍ନ ତୁମେ ସପ୍ତରଙ୍ଗେ ସଜିତ ସପଳା ସଙ୍ଗୀତର ସାତ ସ୍ୱର ମୁଁ ଯେ ବାଟଭୁଲା ବାଟୋଇ ଅନ୍ତରେ ବୁକୁ ଫଟା ଲହୁ ଧାର ।	0
ରବିବାର ଛୁଟିଦିନ ଆଜି ରବିବାର ଛୁଟିଦିନ କୋଉ କାମରେ ଲାଗେନା ମନ ମନେପଡ଼େ ଖାଲି ମୋ ପ୍ରିୟାର କଥା ସେତ ହେଉଥିବ ଖାଲି ଛନ ଛନ । । ମିଳିଲାନି ଟିକେ ବେଳ ହେବାକୁ କଥା ଗଲା ଛଅଦିନ କାମ କାମରେ ମଥା ଆଜି ମୋ ପ୍ରିୟାର ପଣତ ଛାଇରେ ଗପିବି ବସି ମୁଁ ରାତି ଦିନ । । ଅଭିମାନ କରିଥିବ ଲାଜୁକି ଲତା କହିବନି ଦେଖି ମୋତେ ପହିଲେ କଥା ହାତ ଧରି ନେଇ କହି ଦେବି କାନେ ଆଜି ନାହିଁ ମୋର କିଛି କାମ । ।	1
ନିନ୍ଦା ବୀତସ୍ପୃହ ହୋଇଉଠେ ମନଟା ପ୍ରାଣଟା ଥରି ଉଠେ ଆର୍ତ୍ତନାଦ କରେ ହୃଦୟ ମୋର ହସଟା ସ୍ଥିର ହୋଇଯାଏ । ଟଳମଳ ପାଦ ମୋର କାହିଁକି ଯେ ମାଡ଼ିଯାଏ . . . ସତେ କେତେ ଡରେ ମୁଁ ଦୁନିଆଁକୁ ମୋତେ ଏଇଆ କହି ଦିଏ । ମୁଁ ଯେ ନାଚାର ନୀରବ ସୃଷ୍ଟିର ଇଙ୍ଗିତରେ ବିଚାରି ବସିଲେ ବି ସର୍ବାଙ୍ଗ ମୋର ଥରେ । ଅପଯଶ ଅକାରଣେ ଢାଙ୍କି ଦିଏ କାହିଁକି ମୋ ମନକୁ ଅଯଥାରେ ନିନ୍ଦା କାହିଁ ଘାରି ଦିଏ ଏ ଶରୀରକୁ । ଜୀବନ ଯୁଦ୍ଧରେ ମୁଁ ଯେ ନୀରବ ସୈନିକ ବିଜୟ ମୋ ଲକ୍ଷ୍ୟ ଖାଲି ସମର ଭିତରେ କେତେ କେତେ ରକ୍ତପାତ ହୋଇଯାଏ ଲୁହରେ ଖେଳେ ମୁଁ ଯେ ହୋଲି । ଆତଙ୍କର ଆତୁରତାରୁ ମୁଁ ବଞ୍ଚିବାକୁ ଚାହେଁ ଶାନ୍ତିର ନିବିଡ଼ତା ମଧ୍ୟେ ମୁଁ ହସିବାକୁ ଚାହେଁ ।	0
ମୋ ଦୁନିଆଁ ଏକ ଆଶ୍ରୟରୁ ଦ୍ୱିତୀୟକୁ ଆସି ହୋଇଯାଏ ମୁଁ ଏକ ବନ୍ଧନରୁ ମୁକ୍ତ ଏହା ମୋର ମୁକ୍ତି ଥରକୁ ଥର ଗୋଟେ କାହାଣୀରୁ ଦ୍ୱିତୀୟରେ ଟିକେ କମ୍ ବା ବେଶି ସ୍ୱାଧୀନ ହୋଇ ମୁଁ ଗଢ଼ିଦିଏ ଏକ ପୃଥିବୀ ନିଜ ଭିତରେ ଏବଂ ତାକୁ ପହୁଞ୍ଚାଏ ବାହାରକୁ ଯେମିତି ତାହା ନଷ୍ଟ ନ ହୁଏ ପୁନର୍ବାର ଯେବେ ମୁଁ ଆଉ ଥରେ ବଦଳାଇବି ମୋ ଘର ମୋର ସେ ଦୁନିଆଁ ହୋଇଥିବ ଆଉ ଟିକେ ବଡ଼ ।	1
ପାରାବାର ତୁମେ ଡାକ ନାହିଁ ପାରାବାର ତୁମେ ଡାକ ନାହିଁ . . . ଡାକ ନାହିଁ ମରୁନଈ ମୁଁ ଯେ ପଛ ମୋ ହଜିଛି ପାରିବି କିପରି ଆଉ ବହି । ଫଗୁଣର ଭରା ଉପବନ ତୁମେ ମୁଁ ସକାଳର ଝରାଫୁଲ ତୁମେ ଶ୍ରାବଣର କୃଷ୍ଣବାଦଲ ଶୁଷ୍କ ଧରା ମୁଁ ନିଦାଘର ଭାଙ୍ଗିଲେ ଯୋଡ଼ି ହୁଏ ସବୁ କିଛି ମନ କେବେ ଯୋଡ଼ି ହୁଏନାହିଁ । ତୁମେ ଆଗାମୀ ସୁନେଲୀ ସପନ ଲିଭାଜୁଇ ମୁଁ ଯେ ଅତୀତର ନିଜ ଚିତା ନିଜେ ଜଳିବାର ଦେଖି ଅଭିନୟ କରେ ଜୀଇଁବାର ଝଞ୍ଜା ଶେଷର ଧରଣୀକୁ ତୁମେ ପାରିବ କି କୁହ ଗଢ଼ି ଦେଇ ।	0
ତମେ ମୋର ଅତିପ୍ରିୟ ତମେ ମୋର ଅତିପ୍ରିୟ ଯେମିତିକା ଜୀବନ ଓ ମୃତ୍ୟୁ ମୋ ଉପାସନାର ଈଶ୍ୱରେଟେ ତୁମେ ମୋ ବ୍ରତର ଗୀତା ଭାଗବତ ତମେଇ ତ ପ୍ରିୟବ୍ରତ ପ୍ରିୟଠାରୁ ପ୍ରିୟତମ ମୋର ସୁନାରଙ୍ଗୀ ସକାଳର ମିଠାମିଠା ଖରା ପରି ଉଲ୍ଲସିତ ମୁହଁ ତୁମ ସରଳ କୋମଳ , ନିଆରା ସେନେହ ତୁମ ପ୍ରଥମ ବର୍ଷାର ଭିଜାଭିଜା ମାଟିଗନ୍ଧ ପରି ଭଲ ପାଇବାର ହୃଦୟଟି ଖୁବ୍ ଶାନ୍ତ ରଙ୍ଗମୟ ପୃଥିବୀର ଷଡ଼ଋତୁ ପରି ମୁକ୍ତାପରି ଚିକ୍ ମିକ୍ ଆକାଶର ଛାତି ପରି ମୋ ଭଲ ପାଇବା ପରି ଠିକ୍ ମୋର ଭଲ ପାଇବା ପରି ।	1
ଶୋଷ ଶୋଷ ମେଣ୍ଟେନା ଥମିଯାଏ ଚଳୁର ଚୌହଦିରେ ଚାରିକାତ ମେଲେଇ ପଡ଼େ ସମୁଦ୍ର ତଥାପି ନିଅଣ୍ଟ , ଅବଶୋଷ ଶୋଷର ଅସ୍ତିତ୍ୱ । ଅସ୍ତଗାମୀ ସିଗାରେଟ୍ ନିଆଁ ଅଗରେ ଝୁଲୁଥାଏ ଛାତିର ପାଉଁଶ ପ୍ରାୟଶ୍ଚିତ ପ୍ରାୟ ଦଗ୍‌ଧିଭୂତ ଦୋଷାବହ ଦୋଷ ଦାବାନଳ ଶୋଷ । ସୁବେଳେ ଦାହ ହେଉଥାଏ ଦେହ ଦଶବିଶା ଶୋଷର ଦାବାନଳରେ ଦୂଷିତ ଦହନରେ ଆସିବାର ଆଶ୍ୱାସନାରେ ଆହ୍ଲାଦିତ ଆବାହନୀରେ ଅକୁଣ୍ଠିତ ଆଖିର ଆଡ଼ମ୍ୱର ଆଉ ଶୋଷର ସମାରୋହରେ ସାରା ଆକାଶ ବର୍ଷିଲେ ବି ମାଟି ପରି ଫାଟିଯାଏ ଚାତକର ଓଠ ମରୀଚିକା ଲାଙ୍ଗୁଡ଼ରେ ଝୁଲିଥାଏ ପୋଖରୀର ତୁଠ ଥନ ମେଲେଇ ପଡ଼ିଥାଏ କଳାହାଣ୍ଡି ଛାତି ପୁଣି ତିରିଲା ପାହାଡ଼ର ଗୋଲପେଟ । ଜୀବନ ଠୁ ’ ଭାରି ଲମ୍ୱ ଜରାୟୁରୁ ଜୁଇଯାଏ ଜଳଜଳ ଜଳୁଥାଏ ତୃଷିତ ଶୋଷ ସ୍କୁଲ୍ ହେଉକି କଲେଜ ଘର ହେଉ କି ବାହାର ସବୁଆଡ଼େ ପଢ଼ାହୁଏ ଶୋଷ ପାଇଁ ପାଠ ସ୍ନେହର ସାବଲୀଳତାରେ ପ୍ରେମର ପରମାୟୁରେ ଦିଶାନ୍ତ ଦିଗ୍‌ବଳୟରେ ଦିକ୍ଷାନ୍ତ ଦର୍ଶନରେ ତାରା ପରି ଫୁଟିଥାଏ ଶୋଷ । ହଜିଲା , ହେଜିଲା କି କିଛି ହେବା କେନ୍ଦ୍ରବିନ୍ଦୁରେ ମହିମାମୟ ମହାକାଳ ଶୋଷର ଏ ଅଗ୍ନିବେଶ ମଣିଷକୁ ଅହରହ ହେଉଥାଏ ଶୋଷ ।	0
କାବୁଲିବାଲା କଥା କଥାକେ ମାରିବାକୁ ମାରିବାକୁ ତିଆର , ନିଷ୍ଠୁର ଆତ୍ମଘାତୀର ଛାତି ତଳେ ନିଭୃତରେ କୋଉଠି ସାଇତା ଥାଇପାରେ କୁନିଝିଅର ହାତଛାପ ଥାଇ ଚାରିଚଉତା ଖଣ୍ଡେ ମଇଳା କାଗଜ । ଯାଅ ଅସ୍ତ୍ରଶସ୍ତ୍ରର ବେପାରୀମାନଙ୍କୁ କୁହ ସବୁ ବୋମା , କମାଣ , ବନ୍ଧୁକ ଓ ଯୁଦ୍ଧଜାହାଜର ଅସ୍ତିତ୍ୱକୁ ଘଡ଼ିକ ପାଇଁ ପୋଛି ଦିଅନ୍ତୁ ସେମାନେ । ସବୁ ପାଦ୍ରୀ , ପଣ୍ଡିତ ଓ ମୁଲ୍ଲାମାନଙ୍କୁ କୁହ ସେମାନେ ଦୟାକରି ମୁହୂର୍ତ୍ତେ ଭୁଲିଯାନ୍ତୁ ନିଜ ନିଜର ସନ୍ତ୍ରାସବାଦୀ ପ୍ରବଚନ । ଅମାନିଆ ମିନୀମାନଙ୍କର କାବୁଲିବାଲା . . . ଆ ଡାକ ବିନାବାଧାରେ ଥରେ ପହଁରିଯାଉ ବିଶ୍ୱର ଏ କୋଣରୁ ସେ କୋଣ ପର୍ଯ୍ୟନ୍ତ । ଦେଖିବ ମାନବିକତାର ଶତ୍ରୁ ତତ୍‌କ୍ଷଣାତ୍‌ ମରିଯିବ ପ୍ରେମର ଆଘାତରେ ।	1
ସେଇ ଝିଅଟି କୁଳୁକୁଳୁ ହୋଇ ଝରୁଛି ଝରଣା , ଝର ଝର ଝରେ ପାଣି । ଆଞ୍ଜୁଳା ଆଞ୍ଜୁଳା ପିଉଛି ଆଣି ମୁଁ , ତଥାପି ଶୋଷ ମେଣ୍ଟୁନି । । ଫିକା ଫିକା ଏଇ ଜହ୍ନ ଆଲୁଅରେ , ଯେବେ ମୁଁ ଦେଖିଲି ତାକୁ । ଚିହ୍ନା ଚିହ୍ନା ମୋତେ ଲାଗିଲା ସେ ଝିଅ , ଭୁଲିଗଲି ଦୁନିଆଁକୁ । । ଲାଜ ଲାଜ ତା ’ ର ଦୁଇ ଆଖି ଦେଖି , ପ୍ରେମରେ ମୁଁ ଗଲିପଡ଼ି । ଘନ ଘନ ମନ ବିଚଳିତ ହେଲା , ଯେମିତି ବତାସ ଝଡ଼ି । । ମନେ ମନେ ତାକୁ ଭଲ ପାଉଥିଲି , ହେଲେ ଖୋଲୁ ନ ଥିଲା ମୋ ’ ଓଠ । ବାର ବାର ସେ ଆସୁଥିଲା ସାମ୍ନାକୁ , ମୁଁ ଧରି ପାରୁନଥିଲି ତା ’ ହାତ । । ଝିପି ଝିପି ହୋଇ ପଡୁଥିଲା ବରଷା , ମୁଁ କିନ୍ତୁ ଥିଲି ଶୁଖିଲା । ଧାର ଧାର ଲୁହ ଝରୁଥିଲା ମୋ ଆଖିରୁ , ସେ କିନ୍ତୁ ବୁଝିପାରୁନଥିଲା । ।	1
ହୃଦୟ କଥା କହେ ମହୁ ମହୁ ବାସୁଥାଏ ଏ ପବନ , ମିଠା ବାସ୍ନାୟିତ ଚତୁଃପାର୍ଶ୍ୱ ମୋର । କିଏ ସେ ବିଞ୍ଚୁଛି ଏଠି ଭଲ ପାଇବାର ନିରବିତ ସ୍ନିଗ୍ଧ ଶିହରଣ ! ରୁହ , ଅଟକିଯାଅ ନେବି ନାହିଁ ତମଠୁଁ ତିମିର ଦେବି ନାହିଁ ଦୀଆଲି ଆଲୋକ ମାଗିବିନି , ଯାହା କେବେ ମାଗିନାହିଁ ଜୀବନ କାଳରେ ! ଦେବି ବୋଲି ଦେବତାଙ୍କୁ ଅର୍ଘ୍ୟ ଅତୁଠ ଲୁହ ନଦୀରେ ସାରିଛି ସ୍ନାହାନ ଛାଇରେ ଛାଇରେ ତମ ରାଜକୀୟ ଭଙ୍ଗୀ ଉଙ୍କିମାରେ ଭୋଲିଭାଲି “ ବଉଦି ” ମୁଁ ନୁହେଁ ଭଳିଯିବି ବିବାକ ମିଛରେ । କେଉଁଠୁ ଆରମ୍ଭ ଏକଥା କେତେବାଟ ( ଆହା ! ) ଚାଲିଗଲା ଜୀବନର ଚିତା ! ଅନ୍ତ ନାହିଁ ଏ ସବୁର ନାହିଁ ଅନ୍ତାକ୍ଷରୀ ବିତିଯାଇଥିବା ବିସ୍ମୃତିକୁ ବିଛାଡ଼ିଛି ଆଗରେ ପଛରେ ସାଉଁଣ୍ଟୁଛି ରହି ରହି କୁଢ଼କୁଢ଼ ମଲ୍ଲୀ ଫୁଲ ପରି । ଲଢ଼େଇ କରୁଛି ନିଜ ସହ ଦିନ ଦ୍ୱିପହରେ , ଏକା ଏକା ନିରବତା ସାଥେ ଗୋଳ ଛାତି ମୋର ଶ୍ରାବଣ କୋହରେ । ଏକା ଏଠି ଭୋଗ କରେ ମିଳନର ଅମୃତ ଲଗନ ବିରହୀ ବର୍ଷାକାଳ , ଈର୍ଷା କରେ ମ୍ରିୟମାଣ ମାନିନୀ ଆଶ୍ୱିନ । ଛାଇ ପରି ଥାଏ କେହି ଚବ ଚବ ଶୁଭୁଥାଏ ଚଉକାର ପାଣି । ଏତେବେଳେ ହୋଇପାରେ କିଏ ଦିଶିଯାଏ ରାଜକୀୟ ଠାଣି । ଚିକିମିକି ଜହ୍ନରାତି ଭାରି ପ୍ରିୟ କବିଟିଏ ଥିଲେ କବିତାର ରାଶି ରାଶି ଫୁଲ କଥା ହୋଇ ଝରୁଥାଏ ବିହ୍ୱଳିତ ସ୍ୱରେ । ସୁଖର ନାନାବିଧ ରାସ ପଦ୍ମରେ କେବେ ତ କେବେ ପଳାଶର ବାସ ସଂସାରରେ ସୁଖ ପୁଣି ଶୁଣାଇଲ ସନ୍ନ୍ୟାସରେ ସୁଖ ସେ କବିଙ୍କୁ ଖୋଜୁଛି ମୁଁ ଜାଳି ଦେଇ ଆଗମନୀ ଦୀପ । ଆସ , ମାନୀ ମାନନୀୟ ଏ ପ୍ରାର୍ଥନା ଅନ୍ତଃସ୍ୱର , ଶବ୍ଦ ଅକ୍ଷର କଥା କହେ ଅଶ୍ରୁରେ , କୋହରେ , ତମେ ତ ଶିଖାଇ ସାରିଚ ଶେଷ ହେଲେ ବାହାରର ସବୁ କଥା ହୃଦୟ କଥା କୁହେ ନିଜସ୍ୱ ସ୍ୱରରେ । ।	1
ଚାଲାକ୍ ଝିଅ ଯେତେ ଦେଖୁଛ ଚାଲାକ୍ ଝିଅ ସେମାନେ କାହାର ପ୍ରେମିକା ନୁହଁ ପ୍ରେମିକା ପରିକା ଅଭିନୟ କରି ପଛେ ମୋଡ଼ି ଦେବେ ମୁହଁ । । ଲାଭ ଥିଲେ କରି ନେବେ ଅତି ନିଜର ଯେମିତିକା କ୍ଷୀର ସାଥେ ଭାବ ନୀରର ଦଗା ଦେବେ ପୁଣି ଏମିତି ବେଳରେ ଶୁଖିବନି ଆଖି ଲୁହ । କାମଥିବା ଯାଏ ଗୋଟାପଣେ ତାଙ୍କର ମଉକା ଦେଖି ସେ ଯିବେ ହଲାଇ ପର ଗୁଣ ଗାଉ ଗାଉ ଦିନ ସରିବନି ଭରିଯିବ ଯେତେ କୋହ । ।	0
ପାହାଡ଼ ନିରୁଦ୍‌ବିଗ୍ନ ସେମାନଙ୍କ ମନ ଆଉ ଛାତି କଳା , ଧୂସର ମାଳମାଳ ନିଷ୍ଠୁର ପ୍ରହରୀ । ସତେ କି ସେ ଜାଣି ନାହିଁ ଦେଖି ନାହିଁ କେବେ ବାଘ ମାତେ ଭାଲୁ ମାତେ ଲୁଟ୍‌ପାଟ୍ କରେ ହାତୀ ପାଗଳ ପଣକେ ଯନ୍ତ୍ରଣାରେ ଫାଟିପଡେ଼ ସକାଳ ଓ ରାତି ମଧ୍ୟାହ୍ନରେ ମରି ଶୁଏ ସନ୍ଧ୍ୟା ହେଲେ ହୁଏ ଜାକିଜୁକି । ପାହାଡ଼ କି କଥା କହେ । ଗୀତ ଗାଏ ପରଖେ ମନକୁ ପାହାଡ଼ କି ଦୁଃଖ ଶୁଣେ । ବୋଧହୁଏ ଦେଖି ଦେଖି ଦୁଃଖ ଓ ଦୁର୍ଦ୍ଦଶା ନିଥର ନିସ୍ପନ୍ଦ , ଅନେକ ଦିନରୁ ସିଏ କି ବୁଝିବ ହାଏ ମାଟିର ବେଦନା କାହିଁକି ନଦୀର ସ୍ରୋତ ମଳୟ ପବନ ହୁଏ ଆନମନା ।	0
ପୂର୍ଣ୍ଣତା ହସିବାର ପ୍ରୟାସ କରି ଦୁନିଆକୁ ହସର ଲହରୀରେ ତୋଳି ଧର ହସର ଫଲ୍‌ଗୁ ଖେଳାଇ ଜୀବନରୁ ଯେତେ ଦୁଃଖ ଦୂର କର । ସପନ ନଉକାରେ ବସି ସରଗକୁ ଛୁଇଁବାକୁ ଚେଷ୍ଟା କର ସପନର ରଙ୍ଗ ନେଇ ମରତକୁ ରଙ୍ଗାୟିତ କର । ସମ୍ପର୍କର ମିଠା ରଙ୍ଗ ବୋଳି ଦୁନିଆକୁ ଅମୃତରେ ଧୋଇ ଦିଅ ସମ୍ପର୍କକୁ ଦୃଢ଼ କରିବାକୁ ପ୍ରତିଟି ସଂଯୋଗକୁ ସ୍ଥିର କରିନିଅ । ଭଲ ପାଇବାର ସ୍ୱଚ୍ଛତାରେ ସବୁରିଙ୍କୁ ନିଜର କରିନିଅ ଭଲ ପାଇବା ଯେ କେତେ ଉଚ୍ଚ ଏ ଦୁନିଆକୁ ତୁମେ ସୂଚେଇ ଦିଅ । ମାନବିକତାର ଧାରେ ଧାରେ ଜୀବନଟାକୁ ଆଗେଇ ନିଅ ମାନବିକତାର ତାଳେ ତାଳେ ବଞ୍ଚିବାର ସ୍ୱରଟାକୁ ଦୃଢ଼ କରିଦିଅ । ସକାଳର ଶୁଭ୍ରତାରେ ମନଖୋଲା ହସ ତୁମେ ପ୍ରତିକ୍ଷଣେ ସକାଳର ଶୁଭ ଗୁଞ୍ଜନରେ ମନ ଭରି ସ୍ୱାଦଚାଖ ଜୀବନର ପ୍ରତି ମୁହୂର୍ତ୍ତରେ ।	1
ସୁନ୍ଦରୀ ମେଳା ପଡ଼ିଆରେ ମାଆ ପାଖରୁ କରଛଡ଼ା ଶିଶୁଟି ହଜିଗଲା ଭିଡ଼ର ସୁଅରେ ତା ’ କନ୍ଦୁରା ମୁହଁରୁ ଶୁଣାଗଲା ଗୋଟିଏ ମାତ୍ର ଶବ୍ଦ ମାଆ , ମାଆ । ଅସଂଖ୍ୟ ଦରଦୀ ମଣିଷ ଘେରିଗଲେ ଶିଶୁଟି ପାଖରେ କେହି ଜଣେ ପଚାରି ବସିଲା ତୋ ’ ମାଆ ଦେଖିବାକୁ କେମିତିରେ ପୁଅ ? ବିକଳ ଶିଶୁଟିର ମୁହଁ ଓ ଆଖିରେ ଭାସି ଉଠିଲା ବିସ୍ମିତମୁଦ୍ରା ଏମାନେ ଚିହ୍ନି ନାହାଁନ୍ତି ମୋ ମାଆକୁ ! ମୋ ମାଆ ଯେ ସବୁଠୁଁ ସୁନ୍ଦରୀ ଏକଥା ଜାଣନ୍ତିନି ଏମାନେ ?	0
ତୁମ ବିଚାର ଏ ସବୁ ମୋ ବିଚାର ଯାହା ତୁମେ ପ୍ରକଟ କରୁଛ କିନ୍ତୁ ଏହା ଠିକ୍ - ଏଗୁଡ଼ିକ ଠିକ୍ ସେଇ ବିଚାର ନୁହେଁ - ଧନ୍ୟବାଦ୍ କାରଣ ମୁଁ କେବେ ଜୋର୍‌ରେ କହି ନାହିଁ ବୋଧହୁଏ ମୁଁ ଠିକ୍ ଏଇ ଆଶାରେ କହିଛି ମୋ ବିଚାର ଠିକ୍ କି ନୁହେଁ ଏହା ମଧ୍ୟ ମୁଁ ଜୋର୍‌ରେ କହିନି କିନ୍ତୁ କେବଳ ମୁଁ ହିଁ କହିପାରିବି । ଏ ଶକ୍ତି ଆଜି ପୂର୍ବରୁ ତୁମ ସ୍ୱରରେ ନଥିଲା । ତୁମ ବିଚାରରେ ବି ଜୋର୍ ନଥିଲା କିନ୍ତୁ ଆଜି ଯେବେ ତୁମେ ନେଇଯାଇଛ ମୋର ବିଚାର ଏବଂ କହୁଛ ତାକୁ କ୍ଷମତାର ବଳରେ ତେବେ ତା ’ ଉପରେ ଏକ ଅଦ୍ଭୁତ ପ୍ରକାରରେ ହସିବାକୁ ଇଚ୍ଛା ମୋର ମୁଁ ତାକୁ ଛପେଇ ଦେଉଛି କାରଣ ତୁମ ହାତରେ ମୁଁ ନିଜ ବିଚାରରେ ବରବାଦୀ ରକ୍ଷା କରିବାକୁ ନିଜ ବିଚାରକୁ ନିଜ ପରି କହିବାକୁ ରଖୁଛି ଏବଂ ତୁମକୁ ଛାଡ଼ି ଦେଉଛି ଏକ ଅନ୍ଧଗଳିରେ ଫଶିବାକୁ ।	0
ଜୀବନ ଏମିତି ଜୀବନ ଏମିତି ସମୟ କିବା ଲାଭ ଜୀଇଁବାରେ ସୁଖ ତ ନ ଥାଏ ସପନ ନ ଥାଏ ଲାଭ କିବା ଜଳିବାରେ । ଆଖିର ଲୁହରେ ଝରିଯାଏ ଯଦି ଆଶା ଯେତେ ଜୀବନର ଛଳନା ମରୁରେ ହଜିଯାଏ ଯଦି ସବୁଜିମା ହୃଦୟର ଦୁଃଖ ତ ସରେନା କିବା ଲାଭ ମିଳେ ଆଖି ଲୁହ ଢାଳିବାରେ । ସବୁ ଥାଇ ଯଦି ମିଳେ ନାହିଁ କିଛି ମିଳେ ଖାଲି ଅପମାନ ହତାଶା ନିରାଶା ଦୁଃଖ - ଅବଶୋଷ ଆଉ କିଛି ଅଭିମାନ କିବା ଲାଭ ମିଳେ ଅନ୍ତରରେ କାନ୍ଦି ଅନ୍ୟ ଆଗେ ହସିବାରେ ।	0
ଏବେ ମା ’ କୋଳରେ ସାରୀପୁତ୍ତ ମା ’ କୋଳରେ ମୁଣ୍ଡମାଡ଼ି ଶୋଇପଡ଼ିଚି ସାରୀପୁତ୍ତ ଓହ୍ଲେଇ ଯାଇଚି ଝୁଙ୍କେ ପ୍ରବଣତା ଧୂମାୟିତ ଧୂମାଳ - ଇତଃସ୍ତତ ଯୁଦ୍ଧଭୂଇଁ ଏବେ ଶାନ୍ତ ସମାୟିତ ତ୍ରସ୍ତ ସ୍ତବ୍ଧ ଶ୍ରମଣ ନିର୍ବାଣ ମୋକ୍ଷ ମୋହଭଙ୍ଗ ଗୋଟେ ନିଷ୍କପଟ ପିଲା । ଲୁହରେ ସନ୍ତେଇ ଉଠିଥିବା ମା ’ ର ଆହା - ଆଶ୍ୱାସନା ଆଖି ସଂସାର ସ୍ୱର୍ଗର ସହବନ୍ଧନ ଛଙ୍କାଏ ଛଳଛଳ ସନ୍ଦିଗ୍ଧ ସ୍ୱପ୍ନ ଛାତିଏ କୋହ ଶୁଖି ଯାଇଚି ପ୍ରଧାନପାଟର ହ୍ରଦ ପରି ଆକାଶରୁ ଲିଭି ଯାଇଚି ମେଞ୍ଚାଏ ମିଞ୍ଜିମିଞ୍ଜି ଆଲୁଅ କଅଁଳ ଖରାରେ ସିଝି ଯାଇଛି ଚମକ ଚେନାଏ ଜହ୍ନ ନଦୀରୁ ନାଭିରୁ ଶୁଖି ଯାଇଛି ସଂଘ ଶ୍ରମଣ ଶ୍ରାବଣ ଶେଥା ପଡ଼ିଯାଇଚି ବଳିରେଖା ମୋତିପରି ଝାଳର ବିନ୍ଦୁଏ ଝଲକ ସନ୍ତପ୍ତ ସ୍ୱର୍ଗ ସମର୍ପଣ - ମା ’ ର ଅବଶ ହାତ ଝାମା ମାରିଯାଇଛି ଝୁଙ୍କେ ଝଡ଼ ଅନ୍ଧାର ପରି ଚରିଯାଇଚି ନୀରବତା - ଶୀନ୍ୟତା କାନ୍ଥକୁ ଆଉଜି ଯାଇଚି ବର୍ଷା - ବତାସ । ଯାତ୍ରା ଭାଙ୍ଗିଯିବା ପରେ - ନୁଶୁଡ଼ି ଯାଇଚି ନିଶା ବେଶ ଘରେ ବିକ୍ଷିପ୍ତ ଜରି ବେଶଭୂଷା ଛବିଲା ଛଳନାର ମୋହଭଙ୍ଗ ବ୍ୟସ୍ତ - ବିପନ୍ନ - ବିପର୍ଯ୍ୟସ୍ତ ହୀନଯାନ ମହାୟାନ ଥର ଥର ଥତମତ ପାଦ ସ୍ତବିର ହେଇଗଲା ଗୋଟେ ଉତ୍ତେଜନା ସତ ସତ ଲାଗୁଥିବା ପ୍ରବଞ୍ଚନା ତନ୍ତ୍ରର ତିତିକ୍ଷାରେ ଧସିଗଲା ମାଟିତଳକୁ ସଂଘ ସମ୍ୟକ୍ ସମାଧି - ବୀଣା ଦର୍ଶନ ଏବେ ଫେରିଆସିଚି ସାରୀପୁତ୍ତ ଜୀଇଁବାକୁ ଜୀବନ ଜଗତୀକରଣ କୋଳକୁ - ମା ’ - ମାଟି - ମମତା ମହୋତ୍ସବ , ମଣିଷ ମୋକ୍ଷ ।	0
ଆଖଣ୍ଡଳମଣୀ ପୁଣ୍ୟ ବଇତରଣୀ କୂଳେ ଦିବ୍ୟ ଆରତି ଧାମ ପୂଜିତ ଈଶ୍ୱର ଧରି ଆଖଣ୍ଡଳମଣୀ ନାମ । । କରନ୍ତି ଆଗତ ଦୈନନ୍ଦିନ ସହସ୍ର ଭକତ ଦରଶନ କରି ବାବାଙ୍କୁ ହୁଅନ୍ତି ପୁଲକିତ । । ପ୍ରଭୁ କୃପାରେ ପୁରଣ ହୁଏ ଭକତ କାମନା ଅପାର ମହିମା ତାଙ୍କର କେ ପାରିବ ବର୍ଣ୍ଣନା । । ମନ୍ଦିରର କୁଣ୍ଡପାଣି ଆରୋଗ୍ୟ କରେ ଭଗତ ଅଧିଆ ପଡ଼ି ବେଢ଼ାରେ ଅସାଧ୍ୟ ହୁଏ ସାଧିତ । । ଭୋଳା ମହେଶ ସିଏ ହୁଅନ୍ତି ଅଳ୍ପରେ ସନ୍ତୋଷ ଭକତି ଭାବରେ ଡାକିଲେ ଶୁଣନ୍ତି ଆଶୁତୋଷ । । ନିର୍ଜନ ପ୍ରାନ୍ତରେ ସ୍ଵୟମ୍ଭୁ ହୋଇଲେ ଆବିର୍ଭାବ କନିକାର ରାଜା ତାହାଙ୍କୁ କରାଇଲେ ଯେ ଠାବ । । ଭକତଙ୍କ ଭିଡ଼ ବଢ଼ିଲା କ୍ରମେ ଦିନକୁ ଦିନ ହେଲା ଜନପଦ ଗଠନ ଗଢ଼ି ଘର ଦୋକାନ । । ମାଘ ଅମାବାସ୍ୟା ବିଖ୍ୟାତ ଶିବ ଜାଗର ନାମେ ଲକ୍ଷାଧିକ ଭକ୍ତ ଆସନ୍ତି ମହାଦୀପ ଦର୍ଶନେ । । ବଇଶାଖ ମାସେ ଗଉଡ଼ ପାଣି ଢାଳେ ଲିଙ୍ଗରେ ହୁଏ କୃତକୃତ୍ୟ ତା ’ ଜୀବନ ପ୍ରଭୁ ପରଶରେ । । ଜଳ କୁମ୍ଭ ଧରି କାଉଡ଼ିଆ ଆସନ୍ତି ଶ୍ରାବଣେ ପ୍ରଭୁ ପାଦେ ଢାଳି ଜଳ ଫେରନ୍ତି ହର୍ଷିତ ମନେ । । ଜୟ ଉମାପତି ଶଙ୍କର ଜୟ ଗଣେଶ ତାତ ଶ୍ରୀଚରଣେ ସଦା ତୁମର କରେ ମୁଁ ମଥାନତ । । ଦିଅ ହେ ଆଶିଷ ମୋହର ପ୍ରଭୁ ଭୋଳା ଠାକୁର କରୁ ଅବଗାହ ଜୀବନ ତୁମ ଭକତି ଝର । ।	1
କେହି ଜଣେ ଭଲ ଲାଗୁଛି ଶୁନ୍‌ଶାନ୍‌ ଉପବନର କିଟିମିଟିଆ ଅନ୍ଧାରରେ କେହି ଜଣେ ଓଠ ଚାପି ଅଳ୍ପ ହସି ଲୁଚିଯାଉଛି , ଆଖି ମୁଦି ଖୋଲି ତାକୁ ଅଣ୍ଡାଳୁଛି ରାତିକୁ ମନ୍ଥନ କରି ଅନେକ ଖୋଜୁଛି ମନ କହୁଛି . . . କେହି ଜଣେ ଭଲ ଲାଗୁଛି । ଭାବନାକୁ ସ୍ପର୍ଶ କରୁଛି ତା ’ ଯୌବନର ରୂପରଙ୍ଗ ଦେହରୁ ଶିହରଣ ନଦୀ ବହି ପ୍ରୀତି ସାଗର ଲଙ୍ଘୁଛି ମନ କହୁଛି . . . କେହି ଜଣେ ଭଲ ଲାଗୁଛି । ସ୍ୱପ୍ନ ବଗିଚାର ବାଡ଼ଭାଙ୍ଗି କେହି ମାଡ଼ିଆସୁଛି ଜ୍ୟୋତ୍ସ୍ନାରେ ଭିଜୁଛି , ଓଦା କେଶ ଛାଟି ପୀରତି ଠାଣିରେ ଲାଜେଇ ଲାଜେଇ ମତେ ଚାହୁଁଛି ମନ କହୁଛି . . . କେହି ଜଣେ ଭଲ ଲାଗୁଛି । ଉଆଁସି ରାତିରେ ଚାନ୍ଦ ଉଉଁଛି ଚାନ୍ଦ ଉପରେ କାହା ମୁହଁ ଦିଶୁଛି ପାଖେ ଡାକୁଛି , ଉତ୍କଣ୍ଠା ଚିତ୍ତରେ ଧାଇଁ ଧାଇଁ ଗଲେ ବଉଦ ବୁକୁରେ ଲୁଚିଯାଉଛି ମନ କହୁଛି . . . କେହି ଜଣେ ଭଲ ଲାଗୁଛି ।	1
ଆ ’ ଯିବା ଆ ’ ଯିବା ସେ ପାରିକୁ କଥା ହେବା ହାଲ୍କା . . . ହାଲ୍କା . . . ହାଲ୍କା . . . ହାଲ୍କା ତୋର ମୋର ଏକୁଟିଆ ଜହ୍ନ ଛାପି ଛାପିକିଆ ସୁଲୁ ସୁଲୁ ପବନର ଝଲ୍କା . . . ଝଲ୍କା . . . ଝଲ୍କା . . . ଝଲ୍କା । । ମହ ମହ ମହକୁଛି ସୋରିଷ ଫୁଲର ମିଠା ବାସ୍ନା ଚହଲୁଛି ନଈପାଣି ଚୁମି ଚୁମି ଯାଏ ନୀଳ ଜ୍ୟୋତ୍ସ୍ନା ତୋର ନୀଳ କଇଁ ଆଖି ଦେଖୁଥିବ ରାତି ରାତି ପଣତର ଛାଇ ତଳେ ଏକା . . . ଏକା . . . ଏକା . . . ଏକା । । ମନଫୁଲା ଗୀତ ଗାଇ ନାଉରିଆ ଗଲାଣି ତ ଫେରି ଅଦୂରରେ ଥିରି ଥିରି ଡାକେ ପୁଣି ବିରହ ମୂରଲୀ ମନଖୋଲା ମିଠା ଗପ ସରିବନି ରାତିଯାକ ନଈପାଣି ହସୁଥିବ ଫୁଲ୍କା ଫୁଲ୍କା ଫୁଲ୍କା ଫୁଲ୍କା । ।	1
ଜୀବନ ଡୋରି ଲୁହ ଯଦି ଯାଏ ଝରି ଦୁଃଖ ତ ଯାଏନା ସରି ତଥାପି ଅବୁଝା ମନ ଦିନରାତି ହୁଏ ଝରି । ଲୋତକ ଢାଳିବା ଯାହା ଭାଗ୍ୟେ ଥାଏ ଝରିବ କିପରି ହସର ଧାରା ଦୁଃଖରେ ଲେଖା ଯା ’ ଭାଗ୍ୟଲିପି ପରା ଜୀବନ ଯାହାର ବେଦନାଭରା ଦୁଃଖ ବି ତ ସହି ହୁଏ ନେଲେ ଆପଣାର କରି । ଭାଗ୍ୟ ତ କାହାକୁ ଝୁଲାଏ ଦୋଳିରେ କାହା ପାଇଁ ରଖେ କଣ୍ଟାର ଦୁଃଖ ଫୁଲର ଶେଯରେ ପ୍ରୀତିର ସପନ ଝୁରି ହୁଏ କିଏ ଟିକିଏ ସୁଖ ଭାଗ୍ୟର ହାତରେ ପରା ମଣିଷ ଜୀବନ ଡୋରି ।	0
ମାଟି ଓ ଆକାଶ ମାଟିର ଆଖିରେ ଟଳମଳ ଲୁହ ମାଟି ଆମ ମାଆ ମେଘୁଆ ଆକାଶ ନିଗିଡ଼ି ଯିବକି ସବୁତକ ଲୁହ ଖୋଜୁଛି ସେ ରାହା । ମାଟି ଓ ଆକାଶ ଭେଟ ହୁଏ ଦୁହିଁଙ୍କର ଆଖିରେ ଆଖିରେ ନିର୍ଲିପ୍ତ ଚକ୍ଷୁରେ ଦୂରବର୍ତ୍ତୀ ଇଲାକାର ସାଦା ଆଲୁଅରେ କଥା ହୁଏ ଚୁପ୍‌ଚାପ୍ ଆମ ପାଇଁ ଆମ ସ୍ୱପ୍ନ , ସମୟକୁ ନେଇ ଦୁଃଖ ଆଉ ଅନୁଶୋଚନାରେ ।	0
ଦୁର୍ଗତିନାଶିନୀ ମାଆ ଆସିବା ଜାଣି ଶରତ ଆକାଶ ବିଛାଇ ଦିଏ ସଫେଦ ଚାଦର ନଈପଠାରେ ମୁଣ୍ଡ ହଲାଇ ନାଚେ କାଶତଣ୍ଡୀ ନୀଳ ନୀଳ ଜଳରାଶି ଚିକ୍ ମିକ୍ କରୁଥାଏ ମୁକ୍ତା ଭଳି ଶାରଦୀୟ ଜହ୍ନର ଛୁଆଁରେ ମାଆ ଆସୁଛି ବୋଲି ଚାରିଆଡ଼େ ସଜବାଜ ନାନାରଙ୍ଗର ତୋରଣର ଅସୁମାରି ଭେଟ ଏମିତି ଏ ଅମୃତ ବେଳାଟେ ପାଇଁ ସାଧବଟେ କାଢ଼ି ବସେ ସାଧନା ପ୍ରସାଦ ଅସତ୍ୟ ଉପରେ ସତ୍ୟର ଦୁଃଖ ଉପରେ ସୁଖର ଅନ୍ଧାର ଉପରେ ଆଲୋକର ଅଜ୍ଞାନତା ଉପରେ ଜ୍ଞାନର ପରାଜୟ ଉପରେ ବିଜୟର ରାଶି ରାଶି ଆହ୍ୱାନକୁ ଗଣି ଗଣି ନେବା ଲାଗି ପିଆସୀ ମଣିଷମାନେ ମଥାପାତି ଆଶିଷ ଲୋଡ଼ନ୍ତି ବିଶ୍ୱାସରେ ମାଆ ବୋଲି ଡାକି ଦେଲେ ଥରେ ସଜାଡ଼ି ହେଇଯାଏ ଉଜୁଡ଼ା ଜୀବନ ନୂଆ ଆଶା ସଞ୍ଚରିଯାଏ ଆବେଗର ସୁନା ସକାଳରେ , ହେଲେ ତବ ଆବାହନୀ କାହିଁକି ଯନ୍ତ୍ରଣା ଦିଏ ମାଆ ରୂପୀ କେତେ ଯେ ଲଳନା ଏଠି ଅବେଳରେ ଝଡ଼ିଯାନ୍ତି ଶହ ଶହ ମହିଷାର ନିଷ୍ଠୁର ପଣରେ ପୋଡ଼ି ହୋଇ ପାଉଁଶ ହୁଅନ୍ତି , କେଉଁ ପିଶାଚର ପେଟ୍ରୋଲ ନିଆଁରେ କାହିଁକି ଏ ଆଡ଼ମ୍ୱର ମାଆ କେଉଁ ସ୍ମୃତିର ବୀଜମନ୍ତ୍ରରେ ନିରାଜନା ମନ୍ତ୍ରଧ୍ୱନି ଘଣ୍ଟ ଘଣ୍ଟା ନାମ ସଂକୀର୍ତ୍ତନ ତୁମକୁ ଦେଖିଲେ ଲାଗେ ତୁମ ଦେହେ ଯେତେ ଚୁମ୍‌କି ଜରି ଆଉ ଜମ୍ବୁରା ରହିଛି ସେଥିରେ ରକ୍ତର ଛିଟା ଆମରି ଲାଗିଛି ଖାଲି ଆମରି ଲାଗିଛି । ।	1
ଓଡ଼ିଶା “ ଠ ” ପରି ଦୁଇ ଫର୍ଦ୍ଦ କାଗଜରେ ଲେଖା ହେଇଚି ଇତିହାସ ପାପୁଲି ନଥିବା ହାତରେ ଅଙ୍କା ଯାଇଚି ମାନଚିତ୍ର ମାଦଳାପାଞ୍ଜିର ଅବନ୍ଧାଖାତାରେ ପଢ଼ା ହେଉଚି ଗର୍ବ ଗୌରବ ରଚନା - “ ଆମ ଓଡ଼ିଶା ” । ପଦ୍ମପତ୍ରରେ ପାଣି ପରି ଢଳ ଢଳ ଆମରାଜ୍ୟ , ଓଡ଼ିଶା କେଶର ପୁଣ୍ୟ ନିଳାଞ୍ଚଳ , ପୁରୀ , ପୁରୁଷୋତ୍ତମ ମାଓବାଦୀଙ୍କ ମୁକ୍ତିତୀର୍ଥ । ନିର୍ମାଲ୍ୟ ହାଟରେ ନିଲାମ ଡକାହୁଏ ନାରୀର ଜରାୟୁ ପାଟେଣ୍ଟ ହୁଏ ଦାରୁଲିମ୍ୱ ଷାଠିଏ ପଉଟି ପାଇଁ ବାସୁମତି ନିକ ନିକ ପ୍ରସାଦ । ଦୁଇଟଙ୍କା ଚାଉଳରେ ତିଆରି ହୁଏ ମଣିଷର ମନ ବିବେକ ମୁଣ୍ଡ ଉପରେ ଛତା ପରି ଟଙ୍ଗାହୁଏ କଂକ୍ରିଟ୍ ମଥାନ ଇନ୍ଦିରା ଆବାସ ସରକାରଙ୍କ ପାଇଁ ପାପୁଲିଏ ଆୟୁଷ ପ୍ରଜାଙ୍କ ମୁକ୍ତ ବିଚାର , ଗଣତନ୍ତ୍ର । ଭାଗ୍ୟ ତିଆରି କରନ୍ତି ଭଗବାନ୍ ବେକାରୀ ଭତ୍ତାରେ ବଡ଼ ଦେଉଳର ବଡ଼ପଣ୍ଡା ବନ୍ଧା ପକାନ୍ତି ଖେଳପଡ଼ିଆ ଶରଧାବାଲି , ସାରା ସମୁଦ୍ର ଜେନେଟିକ୍ ମଡ଼ିଫାଏଡ୍ ମଞ୍ଜିରୁ ଗଜାମାରେ ଭୃଣ ଫୁଲିଯାଏ ମା ’ ର ପେଟ ବି . ଟି . ବାଇଗଣରେ ବିଶିରିଯାଏ ବାପାଙ୍କ ରକ୍ତ । ଗ୍ରାଫ୍‌ଖାତାରେ ଚତୁର୍ଭୁଜ କୋଠରୀରେ ରେଖାଙ୍କିତ ପ୍ରଗତିର ଗାର , ଉଠୁଥାଏ ଆକାଶ ମୁହାଁ ହେଇ ଅର୍ଥନୀତିର ଶିରୋନାମାରେ ଆରପୃଷ୍ଠାରେ ଛପାଯାଏ କଳାହାଣ୍ଡିରେ ମଣିଷ ବିକ୍ରି ଆମ୍ୱଟାକୁଆ ଯାଉରେ ଜରିଯାଏ ଯଉବନ , ଫୁଲ ପରି ଝଡ଼ି ପଡ଼େ ଆୟୁଷ ବନ୍ଧା ପଡ଼େ ପୌରୁଷ କୀଟ ପରି ବିନ୍ଧି ଦିଏ ଋଣ ରକ୍ତ ମାଂସରେ ଦାନ୍ତେୱାଡ଼ାରେ ଲହୁଲୁହର ବନ୍ୟା । ଖଣି ଖାଦାନର ଲୁହାଗୁଣ୍ଡ ପାଲଟିଯାଇଚି ଦଲାଲ୍‌ଙ୍କ ଚର୍ବି ଚୁକ୍ତି ହେଉଛି ମା ’ ର ଗର୍ଭ ବିଦେଶୀ ବାପାଙ୍କ ପାଇଁ ଉତ୍ତମ ଭବିଷ୍ୟତ ପାଇଁ ଆମର ଉତ୍ତମ ସନ୍ତାନ ପାଇଁ । କାଳେ ବଦଳିଯିବ ଆମ ଭାଗ୍ୟ ଭଗବାନ ଓଡ଼ିଶାର ଜାତି ଆଉ ଜନ୍ମ ଜାତକ ବଦଳିଯିବ ଶୀର୍ଷକ “ ଓରିଶା ” ଲେଖାହେବ ସ୍ୱାଭିମାନ “ ଆମ ଓଡ଼ିଶା ” ଦଣ୍ଡା , ଗୋଚରକୁ କାଗଜରେ ସଅଁପି ଦେଲେ ଭୂମିହୀନଙ୍କୁ । ବାପମା ’ ପରିଚୟ ନଥିବା ଛେଉଁଣ୍ଡ ଛୁଆଟି ଟାଙ୍ଗି ଦେଇଚି ଖଣ୍ଡେ ଜରି ମୁଣ୍ଡ ଉପରେ ତଳେ ପାରିଦେଇଚି ଖଣ୍ଡେ ମାନଚିତ୍ର ଗୋଟିଏ ଦେଶ ମଶା , ମାଛି , ନର୍ଦ୍ଦମା ଦୁର୍ଗନ୍ଧକୁ ପେଟେ ପିଇ ଶୋଇପଡ଼ିଚି ଛୋଟ ଓଡ଼ିଶା ।	0
ହେ ଜହ୍ନ ! ମନେଅଛି , ହେ ଜହ୍ନ ! . . . ଦେଖୁଥିଲି ତୁମକୁ ମୁଁ , ମା ’ କୋଳେ ଝୁଲି ଝୁଲି , ପିଲାଦିନେ ସନ୍ଧ୍ୟାରେ , ଜହ୍ନମାମୁଁ , ଜହ୍ନମାମୁଁ ଡାକୁଥିଲି , ମା ’ ହାତ ଠାର ଦେଖୁଥିଲି . . . ହସୁଥିଲି , ସତେ କି ! ! ସରଗ ଶଶୀ ଆସିବ ତୁମେ ! ! ( ୧ ) ସନ୍ଧ୍ୟାବେଳ ଗୋଧୂଳିରେ . . . ଖେଳୁଥିଲି ସାଙ୍ଗସାଥି ମେଳେ . . . ଖୋଜୁଥିଲି ତୁମକୁ ମୁଁ , ରହି ରହି ଆକାଶରେ , ମନେ ମନେ ରୁଷୁଥିଲି . . . ରହି ରହି ରାଗୁଥିଲି . . . ନ ଆସ . . . ନ ଆସ . . . ଜହ୍ନ ତୁମେ . . . ଅବେଳାରେ ! ! ଖେଳିବି ଦି ’ ଘଡ଼ି ଆଉ . . . ବନ୍ଧୁ ମେଳେ . . . ( ୨ ) ମନେଅଛି . . . ଦେଖୁଥିଲି ତୁମକୁ ମୁଁ , ପ୍ରେମିକାର ପ୍ରଣୟରେ ! . . . ଲୁଚକାଳି ଖେଳୁଥିଲି . . . ପ୍ରେମ ଉଦ୍ୟାନରେ , ମତୁଆଲା ହୋଇ . . . ପ୍ରେମିକାର ବାସ୍ନାରେ . . . ଲେଖିଥିଲି ପ୍ରେମ କବିତା ମୁଁ . . . ଜହ୍ନ ତୁମ ତୁଳନା . . . ପ୍ରେମିକାର ସୌନ୍ଦର୍ଯ୍ୟରେ . . . ( ୩ ) ଆଜି ପୁଣି ମନେପଡେ଼ . . . ଆଞ୍ଜୁଳାରୁ କାଳ ଗଡେ଼ . . . ଶୂନ୍ୟ ମୋ ଆକାଶରେ . . . ଅମାବାସ୍ୟା ବାସ କରେ , ଆତୁର ଏ ମନ . . . ହତାସ ଏ ପ୍ରାଣ ! ! ଆସ ଆସ ଜହ୍ନ ତୁମେ ! ! . . . ଆତ୍ମା ଆଜି ଅଳି କରେ . . . ଶୋଇବାକୁ ତୁମ କୋଳେ , ମିଶି ତୁମ ଜ୍ୟୋତ୍ସ୍ନାରେ . . . ହଜିଯିବି ପୂର୍ଣ୍ଣିମାରେ . . . ( ୪ )	1
ଯାତ୍ରୀ ହାରି ନାହିଁ ଜୀବନରେ ମରି ନାହିଁ ନିରାଶାରେ ସରୁ ନାହିଁ ସ୍ୱପ୍ନ ଆଉ ଦିଶୁ ନାହିଁ ପଥ ଏମିତି ଚାଲୁ ଚାଲୁ କେତେ ବଣ କେତେ ଗିରି ସବୁ ଟପି ଆଗେ ଯାଏ ଏହା ହିଁ ତ ସତ ! କେତେ ଶତ୍ରୁ କେତେ ବାଧା ସାମନା କରିଛି ଯଦି ପଳାୟନ ପନ୍ଥୀ ହୋଇ ଯାଇଛନ୍ତି ଫେରି ସତ୍ୟ , ନିଷ୍ଠା , ଏକାଗ୍ରତା ପରିଶ୍ରମ ଶ୍ରଦ୍ଧା ମୋର ମୋ ଚାଲିବା ପଥେ ଚାଲିଛନ୍ତି ହାତ ଧରି ! ନାରୀଟିଏ ବୋଲି କେବେ ଦୁର୍ବଳ ହୋଇନି ନିଜେ ଆଉ କାହା ଉପହାସେ ହୋଇଛି ମୁଁ ଟାଣ ଛୁଇଁବାକୁ କହିବାକୁ ସାହସ କରିନି କେହି ସହିପାରିନି କେ , ଜଣେ ମୋ ନଜର ବାଣ ଯେତିକି ଶ୍ରଦ୍ଧା ଅଛି ମୋ ମନ ପାରାବାରେ ଭରି ସ୍ନେହଶୀଳ ଜନ ପାଇଁ ଦେଇଛି ଅଜାଡ଼ି ଯେତେ କ୍ରୋଧ ଯେତେ ଘୃଣା ତୀକ୍ଷ୍ଣକଣ୍ଟା ପରି ଦିନେ ଈର୍ଷାଳୁ ଜନଙ୍କ ପାଇଁ ଦେଇଛି ସଜାଡ଼ି ! ହାରିଛି ଯାହା ଜୀବନେ ସେ ସବୁ ତ ଅଳିକ ଜିତିବା ଖୁସିରେ ଆଜି ଆତ୍ମହରା ମୁହିଁ ହାତ ଧରି ଚାଲିବାକୁ ଆସୁ ବା ନ ଆସୁ କିଏ ଶକ୍ତିହୀନ ନୁହେଁ ମୁଁ ଯାଉ ଥିବି କହି ! ତିକ୍ତ ଅନୁଭୂତି ନେଇ ଜୀବନର ଚଲାପଥେ ଧିରେ ଧିରେ ବାହେ ମୋର ସଂସାରର ନାବ କେତେପାପ କେତେପୂଣ୍ୟ କେତେଭଲ କେତେମନ୍ଦ ସେ ସବୁର ସାକ୍ଷୀ ମୋର ପ୍ରଭୁ ପଦ୍ମନାଭ !	1
ଦୁର୍ଗା ତୋ ସମ୍ମୋହନ ଶକ୍ତିରେ ସୃଷ୍ଟିହୁଏ ନୀଳାଭ ସାଗରରେ ଜ୍ୟୋତିର ସ୍ପନ୍ଦନ , ଅପସରି ଯାଏ ପୃଥିବୀର ସମସ୍ତ ଅନ୍ଧକାର ମନୁଷ୍ୟର ପାପ କଳ୍ମଷ ଏବଂ ନିପାରିଲା ପଣିଆର ସାରା ଅବଶୋଷ ତୁ ଉଭା ହେଉ ଧରାରେ ତ ହସେ କାଶତଣ୍ଡୀ ସମଗ୍ର ପବନରେ ଲାଗେ ଡେଣା ପତ୍ରରେ କମ୍ପନ , ଝରଣାରେ ସୁର ଆଉ ଖୁସିର ସପନ ସୁରଭିତ ମନ ତଳେ ତୋ ନୂପୁରର ନିକ୍ୱୋଣ କରେ ଝଙ୍କୃତ ଭକ୍ତିର ଅର୍ଦ୍ଧାଞ୍ଜଳୀ ତ ହାତରେ ମୋର ସମର୍ପଣ , ପ୍ରେମ ଏବଂ ଭକ୍ତିର ସୁନ୍ଦର , ପୁଷ୍ପାଞ୍ଜଳୀ ମା ’ ତୋ ଗୁଣଗାରିମା , ମୁହଁ କହିବାକୁ କି ଛାର ମାତର ତୋ ଆଗମନାରେ , ଶୁଷ୍କ ଭୂଇଁ ହୁଏ ପରିପୂର୍ଣ୍ଣ ଏବଂ ମନ ଦେହ ସବୁ ଖୋଜେ ତୋ ଆଶିଷ ମାତର ।	1
କବିର ବ୍ୟଥା ଖବର ଆସିଚି . . . ନକ୍ଷତ୍ର ପରି ଆଖିରେ ଜିଜ୍ଞାସାର ଦୀପ ଜାଳି ଫୁଲ ପାଖୁଡ଼ା ଓଠରେ ମାତୃସ୍ତନର ବିଶ୍ୱାସ ଉଛୁଳେଇ ପଦ୍ମକଢ଼ି ହାତରେ ପତାକା ଧରି କଦମ୍ ତୋଳି , କାଲି ସକାଳେ ସେମାନେ ଆସିବେ । ଓ କେଉଁ ଦେବଲୋକରେ ଥିବା ଅନାଗତଙ୍କ ପାଇଁ ବର୍ତ୍ତମାନର ଚିତ୍ରଟେ ମାଗିବେ । ଆଜି , ଯେମିତି ହେଉ ମତେ ସଂଗ୍ରହ କରିବାକୁ ହେବ ରକ୍ତରୁ ସ୍ୱାଭିମାନର ଅରୁଣ ଉଦ୍ଭାସିତ । କଥାରୁ ସତ୍ୟର ଶୁଭ୍ରତା ଖୋଜିବାକୁ ହେବ । କାହାର ଦୃଷ୍ଟିରେ ଅଛି ଯଦି ଉଦାରତାର ନୀଳିମା କିଏ ଯଦି ସାଇତିଛି ତଥାପି ସ୍ୱପ୍ନରେ ସବୁଜିମା ମତେ ଟିକେ ଦେବ ? ଇତିହାସରୁ ନୁହେଁ ତାଙ୍କ ଆଖି ପାଉଥିବା ଆକାଶରୁ ଇ ସେମାନେ ମାଗିବେ ଇନ୍ଦ୍ରଧନୁ ପ୍ରତ୍ନତତ୍ତ୍ୱରୁ ନୁହେଁ ପାଦତଳର ମାଟିରୁ ଲୋଡ଼ିବେ ସମ୍ଭାବନା ଯଦି କେହି ଜାଣିଚ କୋଉଠି ଅଛି ଜିଜୀବିଷାର ସୂର୍ଯ୍ୟ ସୃଜନର ମେଘମାଳା ବସୁଧାଟିଏ ସୁଜଳା , ସୁଫଳା ଦବ ତ ଠିକଣା । କେହି ତାଙ୍କୁ କହିଚି ମୁଁ କାଳେ ଜଣେ କବି . . . । ମୁଁ କେବଳ ନେଇପାରିବି ଆଗାମୀର ଦାୟବଦ୍ଧତା ଏକା ମୁଁ ଆଙ୍କି ପାରିବି ନିଷ୍କପଟତାର ରଙ୍ଗରେ ବର୍ତ୍ତମାନର ଏକ ଛବି . . . । ମୋ ଲେଖନୀ ଝୁରି ହେଉଥିବ । କିଛି ଉଜ୍ୱଳ ଅନୁଭବ ମତେ କେହି ଦିଅ . . . । ଆଜିକାଲି କେତେ ଅନ୍ଧାରରେ ମୁଁ ଅଛି ବୋଲି ମୁହଁ ଖୋଲି ସେମାନଙ୍କୁ କେମିତି କହିବି ? ?	0
ବାବା ଭାରତର ତେତିଶ୍ କୋଟି ଦେବାଦେବୀ ବୁଝିପାରନ୍ତିନି ଦୁଃଖ ଶହେ କୋଡ଼ିଏ କୋଟି ଜନତାଙ୍କର ବୋଧହୁଏ . . . ଦେବାଦେବୀଙ୍କ କାର୍ଯ୍ୟାଳୟର ଅବସ୍ଥା ବି ଆମ ଭୋଟ୍‌ଖିଆ ସରକାରଙ୍କ ପରି । ତେଣୁ ପ୍ରକୃତିର ଶ୍ରେଷ୍ଠକୃତି ମନୁଷ୍ୟ ନିଜ ସମସ୍ୟାର ସମାଧାନ ନିଜେ ଖୋଜିବାକୁ ଚେଷ୍ଟା କରେ ସବୁଥର ପରି । ଜନ୍ମ ହୁଏ ନୂଆ ଜଣେ ଭଗବାନଙ୍କର ତାଙ୍କରି ଅର୍ଥହୀନ ଭାଷଣ ଓ ଯାଦୁ ମୂର୍ଖ ଭକ୍ତମାନଙ୍କୁ ପ୍ରତୀୟମାନ ହୁଏ ଅଲୌକିକତା ପରି । ବିଶ୍ୱାସର ସୌଦା ହୁଏ ଦୁର୍ଗା , ବିଷ୍ଣୁ , ମହେଶ୍ୱରଙ୍କର ହୁଏ ପୁନର୍ଜନ୍ମ ନିର୍ବୋଧ ଭକ୍ତଙ୍କୁ ଭଣ୍ଡେଇ ଏହି ଆତ୍ମଘୋଷିତ ଭଗବାନମାନେ ଶୋଷଣ କରିଚାଲନ୍ତି ଜୋକ ପରି । କିନ୍ତୁ ଶେଷରେ ଦିନେ ସତ୍ୟ ଆତ୍ମପ୍ରକାଶ କରେ ମିଥ୍ୟାର ଏ ବିଶାଳ ପର୍ବତକୁ ଭଗ୍ନ କରି ତଥାକଥିତ ଭଗବାନଙ୍କର ପର୍ଦ୍ଦାପଛର ରୂପ ଆସେ ସାମ୍ନାକୁ ତଥାପି କିନ୍ତୁ ବୁଝେନା ମଣିଷ କିଛିଦିନ ଉତ୍ତାରୁ ଆଉ ଜଣେ ବାବା ତାକୁ ପ୍ରତୀୟମାନ ହୁଅନ୍ତି ଭଗବାନଙ୍କ ପରି ।	0
ଅପେକ୍ଷା ମଳୟ ପବନ ପରି ବହି ଚାଲିଥାଏ ଏ ଜୀବନଟା ନଥାଏ କିଛି ଚିନ୍ତା . . . ହେଲେ ଏ ଘୂର୍ଣ୍ଣିବଳୟଟି ଆସିଲା କୁଆଡୁ . . . ବଦଳିଗଲା ଜୀବନର ଦିଶା . . . ନୂଆ ପରି ଲାଗେ ସବୁ କିଛି ଆଜି , ଦେଖୁଛି ମୁଁ ଯାହା . . . ବୁଝିପାରୁନି ଜମା ଏ ମନଟା , ହେଲା କି ଏହା . . . ଏଇ ଯାଯାବର ଜୀବନର ତ ଯହିଁ ସମାପ୍ତି , ହେଲେ ରଖିଛି ଏକ ଆଶା ତଥାପି . . . କିଏ ସେ ? ଆସିବ କେବେ ? ? ରହିଛି ମୁଁ ଚାହିଁ ତାରି ବାଟ , ଯାହା ପାଇଁ ଆଜି ଏ ମନ ଏତେ ଉଚ୍ଛାଟ . . . ଆସିବ ସେଦିନ ଇନ୍ଦ୍ରଧନୁ ପୁଣି , କୋଇଲିର ନୂଆ ଗୀତ ଶୁଣି . . . ନାଚିବ ଭିଜା ପଲ୍ଲବ , ଝରାଇ ଖୁସିର ଅଶ୍ରୁ , ଦେଖିବ ତାକୁ ଯେବେ ସୁଦୂରୁ . . . କଳ୍ପନାର ପ୍ରତିଛବି ଝଲସି ଉଠେ ଅନ୍ତରେ , କେତେ ଯେ ପ୍ରଶ୍ନ ଆତଙ୍କି ନିଏ ମନରେ ପିହିଲି ସକାଳର କୁହୁଡ଼ି ପରି , ଘେରି ରହିଛି ତାରି ସ୍ମୃତି ଏପରି . . . ଭୁଲି ହୁଏନି ଜମା ସେ ସକାଳ , ଅତି ରୋମାଞ୍ଚକ ଦୃଶ୍ୟ ଏହାର . . . କେବେ ଗରଜି ଉଠେ ତ , କେବେ ହୁଏ ପ୍ରେମର ବୃଷ୍ଟି , ମଉନ ହୋଇ ପୁଣି କରେ ଅରଷ୍ଟି . . . ନୀଳ ଗଗନ ପରି ରହିଛି ଚାହିଁ ଏ ମନ , ଆସିବ କେବେ ଜାଣିନି ମୁହିଁ ଅପେକ୍ଷାରେ ଖାଲି କାଟୁଛି ଦିନ . . . !	1
ତିନୋଟି କବିତା ଶାନ୍ତି ; ବିପର୍ଯ୍ୟସ୍ତ ପୃଥିବୀ , ବାରୁଦର ଦିଗ୍‌ବଳୟ ଅନ୍ୟାୟ ଅତ୍ୟାଚାରର ବିଷମ ସାଗର ହିଂସା ଓ ଉତ୍ତେଜନାର ଦଳଚକଟା ଜୀବନରେ - ଖୋଜି ପାଏନା କେଉଁଠି ବି , ତଥାପି , ମୋର ଏଇ ଅଭିଯାନ ଏକ ବିଫଳ ପ୍ରୟାସ ! ସୁଖ ; ଦେଖିନି କେଉଁଠି କେବେ ବି ଜାଣିନି ରୂପ ରଙ୍ଗ , ଗଭୀରତା କେତେ ? ଅନିର୍ଦ୍ଦିଷ୍ଟ କାଳ ପାଇଁ ନିରୁଦ୍ଦିଷ୍ଟ କାଳେ , କେଉଁ ଗଳି କନ୍ଦି ଦେଇ ଆସିଯିବ କିଞ୍ଚିତ୍ ମୁହୂର୍ତ୍ତ ପ୍ରତୀକ୍ଷାରେ ବିତିଗଲାଣି ବଞ୍ଚିତ ଜୀବନ ! ଦୁଃଖ ; ଯେତେ ଚେଷ୍ଟା କଲେ ବି , ପଛ ଛାଡ଼େନି ଛାଇ ପରି ଲାଗି ରହିଥାଏ ଆଖେ ପାଖେ ଚତୁଃପାର୍ଶ୍ଵରେ ଏବେ , ରକ୍ତ , ମାଂସ , ହାଡ଼ , ଶିରା , ପ୍ରଶିରାରେ ଗୋଳେଇ ତୋଳେଇ ହୋଇ ଏକାନ୍ତ ନିଜର ହୋଇଗଲାଣି ଗୋଟାପଣେ , ବଡ଼ ଜିଦ୍‌ଖୋର୍ !	0
ସହଚର ଝରଣାର ସ୍ୱଚ୍ଛତା ପରି ବିନ୍ଦୁଏ ସ୍ନେହ ଦରକାର ମଣିଷକୁ ; ଧାଇଁବାକୁ ଏ ଜୀବନ ଯୁଦ୍ଧରେ , ନଦୀର ଚଞ୍ଚଳତା ପରି ମେଞ୍ଚାଏ ସାହସ ଲୋଡ଼ା ଚାଲିବାକୁ ସେଇ ଲମ୍ୱା ରାସ୍ତାରେ , ପାହାଡ଼ର ବିଶାଳ ବକ୍ଷ ପରି ବିରାଟ ହୃଦୟ ଲୋଡ଼ା ବାଣ୍ଟିବାକୁ ପ୍ରେମର ରେଣୁ ଏ ଦୁନିଆରେ , ସମୁଦ୍ରର ପରି ସ୍ୱାଧୀନତା ଆବଶ୍ୟକ ବ୍ୟକ୍ତ କରିବାକୁ ମହତ ଚେତନା ଏ ଜଗତ ବକ୍ଷରେ , ଅଗ୍ନିର ଉଜ୍ଜ୍ୱଳତା ପରି ନିର୍ଭୀକତା ଲୋଡ଼ା ଯୁଝିବାକୁ ଅଜ୍ଞାନତା ସାଥେ , ଆକାଶ ପରି ଗମ୍ଭୀରତା ଲୋଡ଼ା ଏକ ମନକୁ ସହିବାକୁ ଦୁଃଖର ଲହରୀ ନିଜ ବକ୍ଷେ , ଜହ୍ନର ହସ ପରି ଚେନାଏ ହସ ଦରକାର ହସିବାକୁ ଜଗତ ସାଥିରେ ଯେତେ ଦୁଃଖ , ଝଞ୍ଜା ଦୂର କରି ଖୁସିର ଜୁଆର ବୁହାଇବାକୁ ଏଇ ମରତରେ ।	1
ଗୌତମ ସମ୍ୱାଦ ଦୀର୍ଘକାଳ ପରେ ହଠାତ୍ ଦେଖା ଗୌତମ ସାଥିରେ ଷ୍ଟେସନ ପାଖ ନୁଆଁଣିଆ ଚାଳି ହୋଟେଲ୍‌ରେ । ମିତ୍ର ! କେମିତି ଅଛ ବୋଲି ପଚାରି ବସିଲି , ସିଏ ଦୀର୍ଘ ଶ୍ୱାସଟିଏ ଛାଡ଼ି କହିଲେ , ବନ୍ଧୁ ! ପ୍ରତି ମୁହୂର୍ତ୍ତରେ ମରୁଛି ଏବଂ ମରି ମରି ବଞ୍ଚିବା ଶିଖୁଛି । ତମେ ତ କହୁଥିଲ , ବେଶ୍ ସୁଖରେ ଅଛ ଏବେ ହତାଶାରେ କିଆଁ ? ଶୁଣ , କେଉଁଦିନ ମୁଁ ସୁଖରେ ନଥିଲି ନିରଞ୍ଜନ ! ଦୁଃଖକୁ ଆଉଟି , ଆଉଟି ସୁଖି ବୋଲି ଗାଇ ବୁଲୁଥିଲି ସୁଖର ରେଖାଙ୍କିତ ମାନଚିତ୍ର କେବେ ବି ଦେଖିବାର ସୌଭାଗ୍ୟ ଘଟିନି ଦୁଃଖର ବହୁରୂପୀ ରୂପ ଦେହରେ ମାଖିଛି । ସେଦିନ ସୁଖକୁ ଭେଟିଥିଲି ପ୍ରେମିକାର ପ୍ରେମରେ ଘରଣୀର ଲାସ୍ୟରେ ଏବଂ ମୋ ସନ୍ତାନର କୁନି କୁନି ହସରେ ଆଜି ସେମାନେ ମୋ ପାଇଁ ସାଇବେରିୟାର ପକ୍ଷୀ । ପ୍ରେମିକା ଠିକଣା ନ ଦେଇ ଫେରାର୍ ମଝି ରାସ୍ତାରେ ଘରଣୀ ଜୀବନର ତୃତୀୟ ଫଳିରେ ଆରପାରି . . . ଆଉ ସନ୍ତାନର କଥା ନ କହିଲେ ଭଲ ଶୁଣିଛି , ସିଏ ଏଇ ପୃଥିବୀରେ ଅଛି ଚିଠି ଦେଉଛି , ଅଥଚ ଠିକଣା ଦେଉନି ।	0
ହେ ମହାତ୍ମା ହେ ମହାତ୍ମା ତୁମେ ସୁଯୋଗ୍ୟ ସନ୍ତାନ ଭାରତ ମାତାର କୋଳେ , ସ୍ୱାଧୀନତା ଲାଗି ଜାଗି ଉଠିଥିଲ ଅସୀମ ସାହାସ ବଳେ । ଶାନ୍ତିପୁତ ଭାବେ କଲ ସମାବେଶ ଅହିଂସାକୁ କରି ଅସ୍ତ୍ର , ମହାନ୍ ବାରତା ବାଣ୍ଟି ଦେଇଗଲ କାଟି ପିନ୍ଧିବାକୁ ବସ୍ତ୍ର । କେତେ ମୁନି ଜନ ତାରକା ହୋଇଗଲେ ତୁମେ ଏ ଧରାରେ ଚାନ୍ଦ , ତୁମ ଉକ୍ତି ଆଜି ନୀତିଶ୍ଳୋକ ଅଟେ କିଛି ନାହିଁ ଭଲ ମନ୍ଦ । ଜାତିର ଜନକ ତୁମେ ରହିଥିବ ସୂର୍ଯ୍ୟ ଚନ୍ଦ୍ର ଥିବା ଯାଏଁ , ତୁମ ଗୁଣ ଗାନ ଭାରତ ଜନତା କରୁଥିବେ ଶେଷ ଯାଏଁ । ପରାଧୀନ ଏଇ ଭାରତ ଭୂଇଁରୁ ଫିରଙ୍ଗୀ ଦଳକୁ ତଡ଼ି , ଗଢ଼ିଥିଲ ପରା ସ୍ୱାଧୀନ ଭାରତ । ପ୍ରତିବର୍ଷ ତୁମ ଜୟନ୍ତୀ ଦିବସ ମୁଁ ତ ଚାହିଁ ରହିଥାଏ , ସ୍ୱାଧୀନ ଦେଶରେ ମୁଁ ଗାନ୍ଧୀର ନାତି ସାରା ଦିନ କହୁଥାଏ ।	1
ହୃଦୟର ଗୀତ କେମିତି କହିବି କଥା ଏ ହୃଦୟର ପ୍ରେମ ମୋ ଅସରନ୍ତି ବାଲି ଏ ମରୁଭୂମିର ରାଜକୁମାରୀ ତମେ ମୋ ସପନର କେବେ ହୋଇଯାଏ ନାୟିକା ମୋ କବିତାର କାହାଣୀ ଆମର ବର୍ଷା ଆଉ ମୟୂରୀର ସତେ ଯେମିତି କୋଇଲି ଆଉ ବସନ୍ତର ଶୁଆଶାରୀ ପରି କାହାଣୀ ଆମର କରିଦିଅ ତୁମେ ମୋତେ ଆପଣାର ଇଚ୍ଛା ହୁଏ ଚାଲିବାକୁ ହାତ ଧରି ତମର ତରିଯିବି , ଲଙ୍ଘିଯିବି ଏ ଜୀବନ ଉପତ୍ୟାକାର ହୃଦୟ ଉଦ୍ୟାନରେ ଫୁଲ ତମେ ଗୋଲାପର ଆଉ କାକର ତମେ ସେଇ କଅଁଳ ଖରାର ।	1
ଆଜିର ମଣିଷ ମୁଁ ରାକ୍ଷସ ଆଉ ସହି ହେଉନି କଷଣ ତୁମର ସତେକି ଯମ ଯନ୍ତ୍ରଣା କହିପାରୁନାହିଁ ସହିପାରୁନାହିଁ ହେଉଛି ମୁଁ ବାଟବଣା । କି କହିବି ଆଉ ଭୟ ଲାଗେ ମୋତେ ମନେ ମୋ ଆସୁଛି ରାଗ ଅନାଇ ବସିଛି “ ମୁଁ ରାକ୍ଷସ ” ଏ ସତ ସତେକି ଖାଇଲା ବାଘ । ଅଭିମାନେ କହେ ମନକୁ ମୋହର ହଇରେ କି କଲୁ ଆରେ ବିଧାତା ସତଷଠି ପୁରି ଅଠଷଠି ଚାଲିଲା ନ ପାଇଲି ଯେ ସ୍ୱାଧୀନତା । ବଚନ ତାହାର ଖୁର ଠୁ ତ ଧାର ଚରିତ୍ର କୁଟ କପନ ଦୃଷ୍ଟି ତା ’ ର ପୁଣି ସତେକି ଜହର ମନେ ମରିଯାଏ ବଳ । Half Column ଆଚରଣ ତା ’ ର ନୁହେଁ ସହନୀୟ ସେ ଯେ ବହୁ ଉଚିଷ୍ଟ ଯନ୍ତ୍ରଣା ଚାପି ରହିଥାରେ ବାବୁ ମନେ ଭାରି ଲାଗେ କଷ୍ଟ , କାହାକୁ କହିବୁ ଦୁଃଖ ଯେ ତୋହର ସବୁ ଏଠି ପରା “ ମୁଁ ରାକ୍ଷସ ” । ଶର ଉଠାଇବୁ ଭାବୁଛୁ କି ଧନ ସର୍ବେ ଏଠି ସ୍ୱାର୍ଥେ ବଶ ସାଜିଛନ୍ତି ଏଠି ତେଲ ତେଲି ପୁଣି ସତେ କି ବାଆକୁ ବତାସ । ଉଠ ଉଠ ଧନ ଶୋଇପଡ଼ ନାହିଁ କେହି ଏଠି ନାହିଁ ସାହା ଝିଣ୍ଟିକା ମାରିକି ବଣି ପୋଷି ଏଠି ନେଇଛନ୍ତି ବାହା ବାହା ।	0
ଭବିଷ୍ୟତ ସବୁକିଛି ଲେଖାହୋଇସାରିଛି ଇତିହାସରେ ଏକଥା ଆସି ମୋତେ କହୁନାହିଁ ପଣ୍ଡିତଗଣ ଗୋଟେ କଥା ଏବେ ବି ବାକି ଅଛି ଲେଖା ହେବକି ନାହିଁ ତାହା ମଧ୍ୟ ବାକି ଅଛି ଏକଥା ତୁମେ ଜାଣିଛ କି ? ନିଜର ଘୋଷା ଶବ୍ଦରେ ତୁମେ ଏହା ବି କହିପାରିବ କାହିଁକି ନୁହେଁ ବିଶ୍ୱବିଦ୍ୟାଳୟଗୁଡ଼ିକ ଏ ପାଇଁ ପ୍ରବନ୍ଧ କରି ରଖିଛନ୍ତି ଏଠି ମୁଁ ଏକା ଗୋଟେ ଛୋଟ ଜିନିଷର ଅର୍ଥ ଦେଖୁଛି ନିଜ ସମାଜରେ ସେଠି ତୁମେ କହୁଛ କି ଏମିତି ତ ହୁଏ ଇତିହାସର ଏ ବାଖ୍ୟା ଏକ ଭ୍ରଷ୍ଟ ବାଖ୍ୟା ଏହା ଅତ୍ୟାଚାରକୁ ଚିରନ୍ତନ ରଖିବାର ଏକ ପ୍ରକାର ଅନ୍ୟାୟୀ ଭାଷା ଯେଉଁ ପ୍ରତିଷ୍ଠାନରେ ବିଦ୍ୟା ହୋଇ ରହିଛି ଯାହା ଆମକୁ ମୁକ୍ତ କରେ ତାହା ହିଁ ବିଦ୍ୟା ଅତ୍ୟାଚାର ତ ହେବ ଆଉ ହେଇଚାଲିବ ଏହା କେବଳ ଏତିକି ସତ୍ୟ କି ହାରିଯାଇଛୁ ହାରିଯାଇଛୁ ବାରମ୍ୱାର ଆମେ ହାରିଚାଲିଛୁ ମଧ୍ୟ ଏ ସମୟରେ ଆଜି ପୁଣି ହାରିଲୁ ଏବଂ ଏହା ସ୍ୱୀକାର କରିବାକୁ କି ହାରିଛୁ ପ୍ରତିଥର ଆଉ ବଳ ପାଉନି ଯେବେ ଦଳିତ ଲୋକେ ଅତ୍ୟାଚାରୀ ଶାସନର ପ୍ରତିକୃତି କରନ୍ତି ଆଉ ନିଜକୁ ସାନ୍ତ୍ୱନା ଦିଅନ୍ତି ଆମେ ସବୁଠୁ ବଡ଼ ବିଜୟ ହାସଲ କରିଛୁ ସେବେ ଅତ୍ୟାଚାରର ବିଜୟ ହୁଏ । ଏବଂ ଦଳିତଙ୍କୁ ମିଳେ ଶୁଭକାମନା ଅତ୍ୟାଚାରୀ ଶାସନର ପ୍ରଜାଙ୍କର ବିସ୍ତୃତ , ବିଶାଳ ଓ ବିରାଟ ଦେଶ କିନ୍ତୁ ବିସ୍ତୃତିକୁ ଅଧିକ ଏହାର ଅଥଳ ଅବସ୍ଥା ଆମେ କେତେ ଗଭୀରକୁ ଯାଇ ଗୋଟେ ଶକ୍ତି ନେଇ ଆସିଛୁ ଆଉ ଡୁବି ଯାଉନାହୁଁ ସେଠି କେଉଁଠି ହୁସିଆର ବହୁତ କିଛି ଗତିଶୀଳ ହୋଇଯାଇଛି ତିରିଶ ବର୍ଷ ହେଲାଣି ଯିଏ ଅଧ୍ୟକ୍ଷ ରହି ଆସିଥିଲେ ଦୋ ମୁହାଁ କଥାର ବଳରେ ଯିଏ ଏକା ସାଥିରେ ଥିଲେ ନିର୍ଭୀକ ଏବଂ ପାଖଣ୍ଡୀ ଆଜି ଏ ଦୁହିଁଙ୍କୁ ଛାଡ଼ି ଆଉ କିଛି ବାକି ନାହିଁ ଆଜି ସେ ଅଧ୍ୟକ୍ଷ ହୋଇଛନ୍ତି ବର୍ବରତାର ବଳରେ ହା - ହା - ହା ଏଥିରେ ବି ହସିଚାଲ କିନ୍ତୁ ମୁଁ ତ ହସ ଉପରେ ହିନ୍ଦୀରେ ଲେଖି ସାରିଛି ତହିଁରେ ସମୟ ସମୟରେ ଯେଉଁ ସହଭାଗୀତା ହୁଏ କେବେ କେବେ ପର୍ଦ୍ଦାପ୍ରଥାର ତ ପ୍ରାୟତଃ ସମୃଦ୍ଧର ଏକଥା ମଧ୍ୟ କହିସାରିଛି କିନ୍ତୁ ଆଜି ଦେଖ ଯିଏ ଭେଟ ହେଲେ ହସନ୍ତି ତାଙ୍କ ଭିତରେ ବି ଥାଏ ଅସହାୟତା , ହଁ ତାହା ଦିଶେ ନାହିଁ ସେ ଚାହାନ୍ତିନି କି ଅବିଶ୍ୱାସ ଧରାପଡୁ ଆଶା ଅଛି ସେମାନଙ୍କ ବିରୋଧୀ ମିଳିଯିବେ କିନ୍ତୁ ଏମାନେ ସନ୍ଦିଗ୍ଧ ଏଥିରୁ ଅଲଗା ଏବେ ସେମିତି ରହିବାକୁ ଦିଅ ଟିକେ ଦେଖାଇ ଦିଅ । ଆଜିକାଲି ଏମିତି ହିଁ ଭେଟନ୍ତି ଲୋକେ ମୋ ସହ ସତେ ଯେମିତି ସଭିଏଁ ମିଶି ସ୍ଥିର କରିବେ ରାଷ୍ଟ୍ରୀୟ ପ୍ରଶ୍ନ ସେ ସଭିଁଙ୍କର କୋଉଠି ନା କୋଉଠି ସ୍ଥାନ ଅଛି କିନ୍ତୁ ଏବେ ଅତ୍ୟାଚାରୀର ମନରେ ଡର ସୃଷ୍ଟି ହୋଇଛି ଆଉ ତା ’ ର ଅନୁଚରଙ୍କ ଭିତରେ ଅବିଶ୍ୱାସ କେବେ ଭାବେ ତା ’ ସାଥିରେ ଟିକେ ହସିକି କଥା କହିବ ଯାହାର ସେ ହତ୍ୟା କରିଛି କେବେ ଚାହେଁ ଯେ ପର୍ଯ୍ୟନ୍ତ ଅଛି ଆଉ ଆଉ ତା ’ ର ପିଲାଙ୍କୁ ମଧ୍ୟ ହତ୍ୟା କରିଯାଉ ।	0
ଭଣ୍ଡସାରଥୀଙ୍କ ଭାଗବତ ଶୁଣ ମୋ ’ ପ୍ରିୟ ସାଧୁ ସନ୍ଥ ଭଣ୍ଡ ସାରଥୀ ଭାଗବତ ଚେତି ଚେତାଅ ସାଥୀ ଚିତ୍ତ ନହେଲେ ସରିଯିବ ବିତ୍ତ ଧର୍ମ ନାମରେ ରାଜନୀତି ଶୁଣି ମନରେ ହୁଏ ଭୀତି ସାରଥୀ ବାବାଙ୍କ ଆଶ୍ରମ କେନ୍ଦ୍ରାପଡ଼ାର ନିତ୍ୟଧାମ ମହୁ ବରଷେ ଧାରଧାର ବିଭୁତି ବାୟା ନରଛାର ମଣିଷ ଜନ୍ମରୁ ମୁକ୍ତି ପାଇଁ ବିଶ୍ୱାସେ ଭକ୍ତ ଗଲେ ଧାଇଁ ବିଶ୍ୱାସେ ବିଷ ମିଶାଇଲା ‘ ଜୟ - ଜୟ ’ କାରରୁ ନାଶଗଲା ନିଜ କୁ - କର୍ମ ହେବା ପାଇଁ ନିନ୍ଦିତ ସାରଥୀ ଗୋସାଇଁ ଜଗତ ସାଇଁ ବୋଲାଇଲା ସଭିଁଙ୍କ ଉପେକ୍ଷା କରିଲା ପାପର ଭାରା ବୃଦ୍ଧି ହେଲା ବଳଦେବଙ୍କୁ ହୁଙ୍କାରିଲା ସେ ଅହଂକାର ଉଗ୍ର ହୋଇ ଚଳଚଞ୍ଚଳ ହେଲା ମହୀ ସହି ନ ପାରି ସାମ୍ୱାଦିକ ବାଣ ଛାଡ଼ିଲେ ନୁ୍ୟଜ୍ - ସାତ ଘାଣ୍ଟି ଚକଟି ଖୋଲି ଦେଲା ବାବାଙ୍କ ଗୁପ୍ତ ପେଢ଼ି ତାଲା ବାବା ଡାକିଲେ ତ୍ରାହି - ତ୍ରାହି ରଖହେ ’ ମୋର ସାଥୀ ଭାଇ ସବୁ ଭକ୍ତଙ୍କ ମୁହେଁ ତାଲା ଗିରଫ୍ ହେଲେ ଚାରୁ - ଚହ୍ଲା କେଜଣେ ଥିଲ ଭକ୍ତ ସେଠି ବାବାଙ୍କ ଥିଲା ସେ ସାରଥି ଭଣ୍ଡସାରଥୀ ରକ୍ଷା ପାଇଁ ସଂହାର ଲୀଳା କଲା ସେହି ଆତ୍ମ - ଘୋଷିତ ଭଗବାନ କରିନ୍ତି ଅନନ୍ତ ଶୟନ ଶୟନେ ସାଥୀ ଶୋୟାଲିନୀ ଏବେ ବଜାଉଛନ୍ତି ଗିନି ରକ୍ଷା ନ ହେଲା ପ୍ରିୟ ସହି ବାବାଙ୍କୁ ରଖିବ ବା କେହି ତୁ ଯେବେ ବୋଲାଉ ଈଶ୍ୱର ତୋତେ ହିଁ ତୁହି ରକ୍ଷା କର ଆମ୍ଭେ ତ ଭକତ ତୋହର କିପରି କରିବୁ ଉଦ୍ଧାର ଯାହା କରିଛ କେଳେଙ୍କାରୀ ସଭିଏଁ ହୁଅନ୍ତି ସୁମରି ତୁମ ଆଶ୍ରମ ବାରିମୂଳ କି ବଖାଣି ବି ତା ’ ର ଗୁଣ ସିମେଣ୍ଟ୍ ଗାଈ ଦିଏ କ୍ଷୀର ବିଜ୍ଞାନ ଯୁଗେ ଅଗୋଚର ତିନି ମାଙ୍କଡ଼ ଗାନ୍ଧୀ ନୀତି କାନ୍ଥରେ ଦେଇଅଛ ଥାପି ବିଭିନ୍ନ ନୀତିବାଣୀ ସବୁ ଭକ୍ତଙ୍କୁ କରିଅଛି କାବୁ ସାରଥୀ କଥା ଶୁଣୁଥିବୁ ନିଶ୍ଚୟ ଉଦ୍ଧାରିବୁ ଭବୁ କରିବୁ ଯଦି ପ୍ରତିବାଦ ଖଣ୍ଡାରେ ହେବ ଶିରଚ୍ଛେଦ ପଶିବୁ ଯଦି ତୁ ଶରଣ ବିଭୂତି ଦେବେ ଘନ ଘନ ଶାନ୍ତ ହୋଇବ ତନ ମନ ସୃଷ୍ଟି ବ ଉତ୍ତମ ସନ୍ତାନ କହିବୁ ଶ୍ରୀମଦ୍ ସାରଥୀ ସେହି ହୋଇବେ ତୋର ସାଥୀ ତୋ ’ ସାଥେ ଯିବେ ଗୋଲକୋଣ୍ଡା କରାଇ ଦେବେ ସବୁଲଣ୍ଡା ସେବନ କରିବୁ ପ୍ରସାଦ ଚିକେନ୍ , ବିରିୟାନୀ , ମଦ ଏମିତି ବହୁ କଥା କରି ଆଶ୍ରମେ ଆସିବେ ତ ଫେରି ମନ ହୋଇବ ହୁଳାହୁଳା ରଚିବେ ବାବା ବହୁଲୀଳା ଶ୍ରେଷ୍ଠ ଲୀଳା ତା ’ ନାରୀକୋଳ ନାମ ଯେ ଆଣ୍ଠୁଆ ଗୋପାଳ	0
କବିତା ପ୍ରାର୍ଥନା ମତେ ବିଶ୍ୱାସ କର ମୁଁ କେବଳ ଲଳିତ କି ଗଳିତ - ପଳିତ କିଛି ରକ୍ତ ମାଂସ ନୁହେଁ । ଦେହ ନୁହେଁ ମୋହ ନୁହେଁ ନର୍କ ନୁହେଁ ସ୍ୱର୍ଗ ନୁହେଁ ସଂସାର କି ଚତୁଃବର୍ଗ ନୁହେଁ ମୁଁ ତୁମର ଅନୁରାଗ ତୁମର ଆବେଗ ତୁମ ହୃଦୟ ମୁଗ୍ଧ ନିଃସର୍ତ୍ତ ସମର୍ପଣ । ତୁମ ସାଥେ ସମାହିତ ମୋର ସତ୍ତା ସବୁ ବିଶ୍ୱାସ ଅବିଶ୍ୱାସର ଅର୍ଗଳିରୁ ମୁକ୍ତ କୃତଜ୍ଞତାର ଅମୃତରେ ସିକ୍ତ ଆମ ଅପାର୍ଥିବ ଅନ୍ତରାତ୍ମାର ମିଳନର ସାକ୍ଷୀ ଜନ୍ମ - ମୃତୁ୍ୟ ଶୋକ , ସୁଖ ବିରହିତ ଜୀବନର , ଅତୀନ୍ଦ୍ରିୟ ସୁକୁମାର - ପଣ । ହୃଦୟର ଏଇ ଟିକକ ଅଯାଚିତ ବିଶ୍ୱାସ ବ୍ରହ୍ମାଣ୍ଡଯାକର ଲାଭ କ୍ଷତି ଦ୍ୱିଧା ଓ ସଂଶୟର ଗଣିତକୁ ତାଚ୍ଛଲ୍ୟ କରି ପାଦ ତଳେ ଚାପି ଧରିଥାଏ ତାକୁ ଇ ମୁକୁଳେଇବାକୁ ଭିତରୁ ବାହାରୁ ଅନବରତ ଚାଲିଥାଏ ଆକ୍ରମଣ , ପ୍ରତି ଆକ୍ରମଣ ତଥାପି , ଏ ସମ୍ପର୍କକୁ ପୋଛିଦବାର ସାମର୍ଥ୍ୟ ଈର୍ଷା ଜରଜର ବିଧାତାର ନଥାଏ । ସିଏ ବି ବେଳେବେଳେ ପ୍ରଶ୍ନ ଓ ଅବିଶ୍ୱାସରୁ ରକ୍ଷା ପାଇବା ପାଇଁ ଏଠି ଆସି ନିଅନ୍ତି ଶରଣ । ତେଣୁ ଉଠ ଏ ଭୟାବହ ଋଣଭୂମିର କେନ୍ଦ୍ରବିନ୍ଦୁରେ ହିଁ ଆମକୁ ପ୍ରେମର ନିର୍ଣ୍ଣୟାତ୍ମ ବିଚାର ଦେବା ପାଇଁ ହେବ । ଦେଖ , କିପରି କାତର ହୋଇ ନ୍ୟାୟ ପାଇଁ ଅରଜି କରୁଛି ପ୍ରଣବ ଠାରୁଁ ବିଶୁଦ୍ଧ କବିତାର ନୀରବ , ଦରଦୀ ଉଚ୍ଚାରଣ . . . ।	1
ପ୍ରକୃତି , ମଣିଷ ଓ ଧରିତ୍ରୀ ଧିରେ ଧିରେ ଅସହ୍ୟ ଲାଗୁଥିଲା ପ୍ରକୃତିକୁ । ଅଣନିଃଶ୍ୱାସୀ ଲାଗୁଥିଲା ତାକୁ କଂକ୍ରିଟ୍ ପୃଥିବୀଟା ନିଷ୍ଠୁର ମଣିଷମାନେ ତାକୁ ପ୍ରତିଟି ମୁହୂର୍ତ୍ତରେ ଦେଇ ଚାଲିଥିଲେ ଯନ୍ତ୍ରଣା ନିଜର ସ୍ୱାର୍ଥ ପାଇଁ ଜଙ୍ଗଲ ନଷ୍ଟ କରି ମଣିଷ ନଗ୍ନ କରିଚାଲିଥିଲା ସୁନ୍ଦର ପ୍ରକୃତିକୁ ସର୍ବସଂହା ଧରିତ୍ରୀକୁ ବି ମଣିଷର ଏତାଦୃଶ କାର୍ଯ୍ୟକଳାପ କରିଥିଲା ବ୍ୟଥିତ ରୋକିବାକୁ ପ୍ରୟାସ କଲା ସେ . . . ତା ’ ରି ନିର୍ଦ୍ଦେଶରେ ତୀବ୍ର ହେଲା ସୂର୍ଯ୍ୟଙ୍କ କିରଣ ଛଟପଟ ହେଲା ମଣିଷ ଅସହ୍ୟ ଗରମରେ ମାଡ଼ିଆସିଲା ସାଗର ବିରାଟ ଗର୍ଜନ କରି ଧୋଇ ନେଲା ଆଖପାଖ ଇଲାକା କେଉଁଠି ବର୍ଷା ଅଭାବରୁ ମରୁଡ଼ି ପଡ଼ିଲା ତ ଆଉ କେଉଁଠି ବନ୍ୟା ହେଲା ପ୍ରବଳ ବର୍ଷାରେ ତଥାପି ସୁଧୁରିଲାନି ମଣିଷ ଧରିତ୍ରୀ ରୋଦନ କରୁଥିଲା ନିଜ ସନ୍ତାନର ଏପରି ମୂର୍ଖାମୀ ଦେଖି ପ୍ରକୃତି ଅପେକ୍ଷା କରିଥିଲା ଏକ ନୂତନ ସୁନେଲୀ ସକାଳକୁ ମଣିଷମାନେ ଦ୍ରୁତଗତିରେ ଆଗେଇ ଚାଲିଥିଲେ ସେଇ କଳା ଅମାବାସ୍ୟା ରାତିଆଡ଼କୁ । ।	0
ମୁହୂର୍ତ୍ତର ଦାସ ସବୁବେଳେ ସମୟଟା ସମାନ ନଥାଏ ଆସେ ପୁଣି ଚାଲିଯାଏ ତା ’ ବାଟରେ ଆଖି ପଲକରେ ମିଳାଇଯାଏ ଅନନ୍ତ ସମୟର ଅଦେଖା ଛାତିର । କେତେବେଳେ ବୈଶାଖର ଉଷ୍ମ ପ୍ରସ୍ରବଣ ତ କେତେବେଳେ ଶୀତର ବୁକୁଥରା ମନ କେତେବେଳେ ବସନ୍ତର ମଧୁର ଗୁଞ୍ଜନ କେତେବେଳେ ଶରତର ଶୀତଳ ସ୍ପନ୍ଦନ ମାଳମାଳ କାଶତଣ୍ଡି ଫୁଲବନ ଜହ୍ନ ରାତି . . . ନଈପଠା ଚିକ୍ ମିକ୍ ବାଲିଶେଯ ମନଭରି ଆନନ୍ଦ ନେବାର ଅସରନ୍ତି ଅଭୁଲା ମୁହୂର୍ତ୍ତ ସବୁ ଗୁଡ଼ା ଗୋଟେ ଗୋଟେ ମୁହୂର୍ତ୍ତର ଖେଳ ଅଳପ ଭଲପାଇବା ଅଳପ ଦୁଃଖ ଅଳପ ବେଦନା ଅଳପ ସୁଖ ଅଳପ ବିଶ୍ୱାସ ପୁଣି ଅଳ୍ପ ଅବିଶ୍ୱାସ ସବୁଗୁଡ଼ା ଅଳ୍ପ ଅଳ୍ପ ମୁହୂର୍ତ୍ତଟେ ପରି ଠିକ୍ ଜୀବନର ଅଳ୍ପ ଖେଳପରି ଆତ୍ମଚିତ୍କାର ଓ ଆତ୍ମବିଭୋର ପରି । ।	1
ନୀଳକଣ୍ଠୀ ନେ ନେ ସତ୍ୟ ନେ , ସୁଖ ନେ ଶାନ୍ତି ନେ ମାଟି ମା ’ ପରେ ବିଛେଇ ଦେ । ନେ , ହାତ ନେ , ଭାତ ନେ କାତ ନେ ମୁଣ୍ଡ ଟେକୁଥିବା ଫଳି ଉଠୁଥିବା ବୁଡ଼ି ଯାଉଥିବା ଶିଶୁଙ୍କୁ ଆହାର ଦେ । । ଦେ , ଦେଇ ଦେ ’ ନିଜ ଭିତରର ଅହଂ ମୋ କାନି ପଣତରେ ଓଜାଡ଼ି ଦେ ’ ଦେ , ଦେ , ଦେଇଦେ ’ ତୋ ଭିତରର ଅସାମର୍ଥ୍ୟ ଅସହାୟତା , ନଂପୁସକତ୍ୱକୁ ମୋ ଜୀବନ ବେଦରେ ଲେଖି ଦେ ’ । । କେତେ ବା ଜୀବନ ମୋର ଆଉ କେତେ ଦିନର ସବୁ ବିଷ ପିଇ ଯାଇ ହାଲ୍କା ପବନ ପରି ଉଡ଼ିଯିବି , ଭାସିଯିବି ମିଶିଯିବି , ଧୂମାୟିତ ଗଗନମଣ୍ଡଳେ । । ଦେ ଦେ ସବୁ ଲୁହ , ସବୁ କୋହ ଯେତେ ପାପ ପୁଣି ଯେତେ ଭୋକ ତୋ ବେଡ଼ି ଓ ଶୃଙ୍ଖଳ ମୋ କପାଳେ ଲେଖି ଦେ । । ପୃଥିବୀକୁ ଆଉ ଏକ ସ୍ୱର୍ଗ କରିବା ସ୍ୱପ୍ନରେ ମସ୍‌ଗୁଲ ମୁଁ ମୋ ହାତରେ ହାତ ଦେ ମୋ ସାଥୀରେ ସାଥୀ ଦେ । ।	1
ବୃକ୍ଷ ଦେବତା ବୃକ୍ଷ ଦେବତା ହେ ବୃକ୍ଷ ଦେବତା ରଖ ପରିବେଶ ନିର୍ମଳ ଅମ୍ଳଜାନ , ଛାଇ , କାଠ ଓ ଜାଳେଣି ଦିଅ ତୁମେ ଫଳ ଫୁଲ । ଅଙ୍ଗାରକାମ୍ଳ ନେଇ ନିଶ୍ୱାସରେ ତୁମେ ଅମ୍ଳଜାନ ଦିଅ ଆମକୁ ମୃତ୍ତିକା ସଂରକ୍ଷଣ କରି ତୁମେ ଭରସା ହୁଅ ଚାଷୀକୁ । ତାପ ନିୟନ୍ତ୍ରଣେ ବିନିଯୋଗ ହୋଇ ବରଷା କରାଅ ତୁମେ ତୁମ ଉପକାରେ ଉପକୃତ ହୋଇ ବଞ୍ଚି ରହିଅଛୁ ଆମେ । ଆସ ସମସ୍ତେ ଏକାଠି ହେବା ବୃକ୍ଷ ଦେବତାଙ୍କ ସେବା କରିବା ଗୋଟିଏ ଗୋଟିଏ ଗଛ ଲଗାଇ ସୁନାପିଲା ହୋଇ ନାଆଁ କରିବା ।	1
ତପସ୍ୱିନୀ ତପସ୍ୱିନୀ ଗୋ ତୁମ ପବିତ୍ରତା ସ୍ୱଚ୍ଛ ହୃଦୟର ନିଷ୍କପଟତା ଶିକ୍ଷା ଦିଏ ଆଜି ଏ ସମାଜକୁ ତୁମ ଶାନ୍ତ ମନର ସରଳତା । । ପତିଧର୍ମ ପାଳି ପତିବ୍ରତା ହୋଇ ଯାଇଥିଲ ବନବାସ ରାଣୀ ପଦ ଛାଡ଼ି ତପସ୍ୱନୀ ସାଜି ତେଜିଲ ଶେଷ ନିଶ୍ୱାସ । । ହେ ଭୂମିସୁତା ଜନକ ନନ୍ଦିନୀ ପରୀକ୍ଷିତା ତୁମ ଜୀବନ ଶେଷରେ ଧରାକୁ ମାତୃତ୍ୱରେ ଛନ୍ଦି ଭୂମିରେ ହୋଇଲ ଲୀନ । । ପତିଧର୍ମେ ତୁମେ ଉତ୍ସର୍ଗିତ ହୋଇ କେତେ ଯେ ସହିଲ କଷ୍ଟ ତୁମ ସତ୍ୟତାରେ ହାରିଯାଇଥିଲା ପାମର ରାବଣ ଦୁଷ୍ଟ । । ଜୀବନର ଶେଷ ମୁହୂର୍ତ୍ତ ପର୍ଯ୍ୟନ୍ତ ସତ୍ୟ ନିଭାଇଛ ପ୍ରତି ମର୍ମେ ପୂଜା ପାଉଛ ମାଁ ପୂଣ୍ୟତୟା ହୋଇ ସତୀ ରୂପେ ଏଇ ଧାମେ । । ଏ ନାରୀ ଜାତିକୁ ଦେଉଥାଅ ତୁମେ ତୁମ ସେ ମହାନ୍ ବାରତା ସତ୍ୟତାରେ ଉତ୍ସର୍ଗିତ ହୋଇ ହେଉ ସେ ଅପରାଜିତା । ।	1
ଆମ ଗାଁରେ ବର୍ଷା ବର୍ଷା ଆସିଲେ ହସି ଉଠେ ଆମ ଗାଁର ଲଣ୍ଡା ପାହାଡ଼ , ଚେର ଲାଗେ ଗଜୁରି ଉଠେ ଚାରା . . . ଚଳ ଚଞ୍ଚଳ ହୁଏ ଗାଁ ବିଲ କିଆ ଗୋହିରି , ନଦୀ , ନାଳ , କୂଅ , ପୋଖରୀ ସବୁଜ ବନାନୀର ଧରା । ହେଲେ କାନ୍ଦେ ଆମ ଗାଁ , ହରିଆ ପଧାନ ବୁଢ଼ା ଦି ’ ଦି ’ ଟା ଭେଣ୍ଡିଆ ପୁଅ ବାଣ୍ଟି ନେଲେ ବିଲ , ବାଡ଼ି , ଘରବାଡ଼ , ଗହଣାଗାଣ୍ଠି ହେଲେ ବାଣ୍ଟିଲେନି ବୁଢ଼ା ବାପକୁ , ଛାଡ଼ିଦେଲେ ଝୁମ୍ପୁଡ଼ି କୁଢ଼ିଆରେ । ଏବେ ବର୍ଷା ହେଲା କାଳ ଛାତ ଆଁ କରି ଗିଳୁଛି ଆକାଶ ତଳେ ବର୍ଷାର ଲୁଚକାଳି ଖେଳ । ସ୍କୁଲ୍ ପିଣ୍ଡା , ଅବା କୋଠଘର ବାରଣ୍ଡାରେ ବୁଢ଼ା କାଟେ ଦିନ , ଆମ ଗାଁ ସରପଞ୍ଚ କଥା ଦେଇଛି ତୋଳି ଦେବ ଇନ୍ଦିରା ଆବାସ ଘର ଏବେ ଚାଲିଯିବ ବୁଡ଼ାର ଦୂର୍ଦ୍ଦିନ । ହେଲେ ଦେଖୁ ଦେଖୁ ବିତିଗଲାଣି ତିନି ତିନିଟା ଇଲେକ୍ସନ୍ !	0
ପ୍ରେମ ଆଖି ତଳର ଲୁହ ମିଶା ‘ ପ୍ରେମ ’ ନଈ ହୋଇ ବୋହିଗଲା କି ନିପଟ ଖରାରେ ଶୁଖିଗଲା ଜାଣି ହେଲାନି… ମନ ସିନ୍ଧୁକରେ ସାଇତା ‘ ପ୍ରେମ ’ ସୃତୀ ପରି ସଞ୍ଚିତ ନିଶ୍ଚୟ ଦେବା ପାଇଁ ବିଶ୍ୱାସଟିଏ ଲୋଡ଼ା ଯାହା ଏଯାବତ୍ ମିଳିଲାନି ! ଏବେ ‘ ପ୍ରେମ ’ ହାଟ ବଜାରର ସଉଦା ପରି ମୂଲଚାଲ କରି କିଣି ବିକି ହୁଏ . . . ଅମରତ୍ୱ ବଳିଦାନର ପ୍ରେମ ମିଳିବା ସପନ କାଁ ଭାଁ ଦେଖା ଦିଅନ୍ତି ପ୍ରତିଶ୍ରୁତିର ଫର୍ଦ୍ଦରେ ଯାହାକୁ ନେଇ ଲେଖି ହେବ କାହାଣୀଟିଏ କି କବିତାଟିଏ !	0
ଆମେ ଓଡ଼ିଆ ଜାଗରେ ଜାଗରେ ଓଡ଼ିଆ ସନ୍ତାନ ଶୁଣୁଛ କି ତୁମେ ଭାଷାର ରୋଦନ , ଭାଷାପରା ତୁମ ଜାତିର ମାନ ତେବେ କିମ୍ପା ତୁମ୍ଭେ ବସିଛି ମଉନ ! ଦେଖୁଛ ନୟନେ ଶୋଇଛି ଶୟନେ କେମିତି ସହୁଛି ମନ , ପ୍ରତିଶ୍ରୁତିରେ ନୁହଁ ପ୍ରତିବାଦରେ ଗୋଟେ ଜାତିର ପ୍ରଗତି ଭାଷାର ଉନ୍ନତି ପାଇଁ ହେଉ ଏକ ଆନ୍ଦୋଳନ । ସାରା ରାଜ୍ୟରେ କୋର୍ଟ , କଚେରୀ , ଅଫିସ୍ ସବୁଠି ହେଉ ଓଡ଼ିଆ ଭାଷାର ପ୍ରଚଳନ ସ୍କୁଲ୍ କଲେଜରେ ଓଡ଼ିଆ ଭାଷାର ପଠନ ହେଉ ବାଧ୍ୟତା ମୂଳକ , ସଦା ରହୁ ଉଜ୍ଜୀବିତ ଆମ ଜାତି ଆମ ଭାଷାର ଟେକ । କୁହ ଓଡ଼ିଆ , ଲେଖ ଓଡ଼ିଆ ଆମେ ଓଡ଼ିଆ , ଆମ ଭାଷା ଓଡ଼ିଆ ଭାରି ବଢ଼ିଆ ଆମେ ଓଡ଼ିଆ !	1
ଶଙ୍ଖା ସିନ୍ଦୂର ଦି ’ ପଟ ଶଙ୍ଖା ଅଦେଖା ବଳୟର ଯାଦୁଘର ଶୁନ୍‌ଶାନ୍ ମନ ବିପଣୀରେ ଆସେ କେଉଁ ସୌଦାଗର ସପନର ଫୁଲ ବଗିଚା ସୁନାରୂପା କାଉଁରୀ ଗାଲିଚା ଅଳତା ବୋଳା ପାଦ ଛମ୍‌ଛମ୍ ପାଉଁଜିର ଶବ୍ଦ ମନତଳେ ସାହାନାଇ ବାଜେ ଜୀବନର ସାତସ୍ୱର ମହୁଫେଣା ଗଢ଼ିବାର ନିଶାରେ ବିଭୋର ଟୋପାଏ ସିନ୍ଦୁର କେତେ ସୁନ୍ଦର କାହା ସୀମନ୍ତରେ ଶାଢ଼ୀ ଚୁଡ଼ି ଗହଣା ସଜରେ ଅନାମିକା ଦୃଶ୍ୟଟିଏ ଜୀବନ୍ୟାସ ପାଇପାଏ ପ୍ରୀତିମୟ ପାର୍ବଣ ଋତୁରେ ଅଦେଖା ବନ୍ଧନ ସାକ୍ଷୀ ଦଶଦିଗ ପାଳ ହୋମ ନିଆଁ ଆଲୁଅରେ ସାତ ଦୀପ ଆଠ କଳସ ସାଥୀରେ କେବେ କେବେ ଶଙ୍ଖା ସିନ୍ଦୂରର ମୋହ ନାରୀପାଇଁ ଅନ୍ତରାୟ ଜୀବନର ଦୋଛକିରେ ଭୁଲ୍ ଏକ ପ୍ରଶ୍ନବାଚୀ ପ୍ରହେଳିକାମୟ ।	1
କର୍ମଫଳ ଜୀବନର କ୍ଷେତ . . . ଏକ ଅପୂର୍ବ କୃଷିକ୍ଷେତ୍ର , ଯହିଁ ନ ଥାଏ ଧୋଇ ମରୁଡ଼ି , ଗୋଟିଏ ବୀଜ ପଡ଼ିଲେ , ଶତଗୁଣା ଅମଳ ହୁଏ . . . ଲୋଭାସକ୍ତ ହୋଇ , ଗୋଟେ ପରେ ଗୋଟେ , ପାପର ମଞ୍ଜି ବୁଣିଗଲେ , ନଷ୍ଟ ହୁଏନି ତା ’ ରଜ , ଅଙ୍କୁରିତ ହୋଇ , ଦିନେ ବିଶାଳ ବୃକ୍ଷର ରୂପ ନିଏ ଏ ଜନ୍ମେ ହେଉ ଅବା ଆର ଜନ୍ମେ , ସେ ପାପ ପସରାକୁ ବୋହିବାକୁ ହୁଏ . . . ଗୋଟିଏ ଜନ୍ମ ପୂଣ୍ୟର ବିହନ ବୁଣି , ସତ୍କର୍ମରେ ଚାରାର ଯତ୍ନ ନେଲେ , ଶହେ ଜନ୍ମଯାଏ , ଜନ୍ମ ମୃତ୍ୟୁର ଚକ୍ରରୁ , ବିରତି ମିଳେ . . . , ଦେବଗଣଙ୍କ ସହ , କର୍ମଫଳ ଭୁଞ୍ଜିବାର ସୁଯୋଗ ମଧ୍ୟ . . . ।	1
ହୁଏତ କେବେ କୋଉଠି ଏଇ କିଛିଦିନ ହେଲା ତୁମେ ତ ନିରବଦ୍ରଷ୍ଟା ଅତୀତ ଭବିଷ୍ୟତ ଅନ୍ତରାଳେ ନୂତନତା ପାଇଁ ସନ୍ଧାନର ହୁଏତ ତୁମ ପାଇଁ ଅବୁଝା ତୁମେ ଅସ୍ତସୂର୍ଯ୍ୟର ଲାଳିମା ଆଉ ମୁଁ କାହିଁକି ଉତ୍ତପ୍ତ ଦ୍ୱିପ୍ରହର . . . ଏବେ ହୁଏତ ଦେଖା ହେଇପାରେ କେଉଁଠି ହଠାତ୍ ଚିହ୍ନା ରାସ୍ତାରେ ଫେରୁଥିବାର ହେଲେ ଆଉ ନଥିବ ଆଲିଙ୍ଗନର ଆସ୍ପର୍ଦ୍ଧା ନଥିବ ଆବଶ୍ୟକତା ପଛକୁ ବୁଲି ଚାହିଁବାର . . . ଆଉ କ ’ ଣ ସେ ହସ ଅଛି ଯେ ତୁମେ ମୋତେ ଦେଖି ହେବ ପ୍ରଗଳ୍‌ଭ ନା ଶୁଣେଇ ପାରିବି ତୁମ ପାଇଁ ଲେଖା କବିତାର ମୂର୍ଚ୍ଛନା ପଚାରି ଦେଇପାରେ କେମିତି ଅଛ , ଆଉ ବ୍ୟସ୍ତତା ଦେଖେଇବା ପାଇଁ ନୂଆ ନୂଆ ମିଛ ବାହାନା . . . ।	0
ଚୋରା ଚଇତି ମନ ହେଲା ଚୋରା ଚଇତି ଚହଲାଇ ଦେଲା ପୀରତି ତନୁରେ ତନୁରେ ବାସ ଭରି ଦେଲା ଫୁଲ ଛୁଆଁ କରି ସତେ ଯେମିତି । । ଚାହାଁଣୀରେ ମହୁଲି ନିଶା ମିଠା ମିଠା ଗୋପନ ଆଶା ପର ଲଗା କରି ତୂଳୀଟିଏ ଧରି ରଙ୍ଗେଇ ଦେଲାଣି ସବୁ ଯେମିତି । । ଅଳସ ଭାଙ୍ଗେ ବୟସ ଲାଗିଲାଣି ନୂଆ ପରଶ କାହା ପାଇଁ ପୁଣି ପୀରତି ଢେଉରେ ଭାସିଗଲା ପରି ଲାଗେ ଯେମିତି । ।	1
ତିନି ପାଖୁଡ଼ାର କବିତା କ୍ଷେତ୍ରୀ ବାଘ ପରି ଖରା ଫାଟି ପଡ଼ିଛି ଫାଳଫାଳ ଧାନବିଲ , ସୋରିଷ କିଆରୀ ଝାଉଁଳିଛି , ତା ’ କଅଁଳ ଆଖି ଓଠ ଓ ନିତମ୍ୱ , ସେଇ ଷୋଡ଼ଶୀର ତାକୁ ଯିଏ ଭଲପାଏ ଦେହ ମୁଣ୍ଡ ଘଷି ତାକୁ ଯିଏ ଭଲପାଏ ଅହର୍ନିଶ ବର୍ଷବର୍ଷ ଧରି । ଖରା ସଜଫୁଟା ସକାଳ ଅଚାନକ ଉଭେଇ ଗଲା ତୁ ଆସିଲୁ ଛିଡ଼ାଇଲୁ ତା ’ କଅଁଳ ଡେଣାକୁ , ନିଷିଦ୍ଧ ଇଲାକା ଡେଇଁ ଛାଇ ତା ’ ର ଛୁଏଁ ତୋ ’ ବାରଣ୍ଡା ପାହାଚ ବୋଲି । କ୍ଷୋଭ ଆକାଶରେ ଅସମ୍ଭବ ଭିଡ଼ ଫୁଲ ଆଉ ଜହ୍ନ ମାନଙ୍କର ଧରଣୀରେ ବିଚିତ୍ର ଜଡ଼ତା ଧରଣୀ ଓ ଆକାଶ ମଝିରେ ମୃତ୍ୟୁର ଭୂ - ଲୋକ ରାସ୍ତାସବୁ କଣ୍ଟାଭର୍ତ୍ତି ଦିଗହରା କେତେ ଯେ ପଥିକ ।	0
କାଳିଆ ସୁବର୍ଣ୍ଣ ମୁକୁଟ ଦିଶେନା ସୁନ୍ଦର ଯେ ସୁନ୍ଦର ଦିଶେ ମୟୂର ଚୂଳ ଶୋଭା ଦିଶେ ନାହିଁ ରତ୍ନସିଂହାସନ ତୋତେ ଶୋଭା ଦିଶେ କଦମ୍ୱ ଡାଳ । ହାତରେ ଥିଲେ ତୋ ସୁଦର୍ଶନ ଚକ୍ର ଭୟରେ ମୋ ଆଖି ଯାଉଛି ବୁଜି ବେଣୁ ବଜାଇଲେ ସେଇ ହାତେ ତୋର ଭକତିରେ ମନ ଯାଏ ମୋ ମଜ୍ଜି ପଶା ଖେଳଠାରୁ ଭଲ ଲାଗେ ମତେ ଗୋପାଳଙ୍କ ସାଙ୍ଗେ ଲଉଡ଼ି ଖେଳ । ଦ୍ୱାରକା ଉଆସେ ରାଜାଙ୍କ ରାଜା ତୁ ଗୋପରେ ତୋ ସାଙ୍ଗ ଗୋପୀ ଗୋପାଳ ପାଟ ଡୋର ଦୋଳି କେମିତି ଖେଳୁଛୁ ଭୁଲି ବନଲତା କୁଞ୍ଜି ତମାଳ ରାଧାରାଣୀ ଏକା ଝୁରି ହୁଏ କୁଞ୍ଜେ ଉଜାଣୀ ବହେନା ଯମୁନା ଜଳ । ଦଧି ସରଖିଆ ଭୁଲିଗଲୁ ତୁ କି ନିଳାଚଳେ ଖାଇ ଅମୃତ ଭୋଗ ଛତିସା ନିଯୋଗୀ ତୋ ମନ ବାନ୍ଧିଲେ ଭୁଲିଲୁ ଗୋପାଳ ଗୋ - ବତ୍ସାସାଙ୍ଗ ସେ କହ୍ନେଇ ବେଶ ଧରିବୁକି ଆଉ ପିନ୍ଧିବୁକି ବନ କୁସୁମ ମାଳ ।	1
ଭଜନ ତୁମେ କୃପାସିନ୍ଧୁ ତୁମେ ଦୀନବନ୍ଧୁ ତୁମେ ଭକତ ବତ୍ସଳ ଅମୃତବିନ୍ଦୁ ତୁମେ . . . ତୁମେ ଭାବଗ୍ରାହୀ , ଭକ୍ତମନ ମୋହି କରୁଥାଅ ଲୀଳା , ତୁମ ଇଚ୍ଛା ଯହିଁ ତୁମେ ରୂପହୀନ , ତୁମେ ବାସହୀନ ତୁମେ ଅଗୁର , କସ୍ତୂରୀ , ଚନ୍ଦନ ତୁମେ ଶୋଭା ପାଅ ତୁଳସୀ ଜଳରେ ତୁମେ ବିନ୍ଦୁରେ ବି ଅମୃତର ସିନ୍ଧୁ । ସବୁ ଦେଖୁଥାଅ , ସବୁ ଜାଣଥାଅ ଚକାଚକା ଆଖି , ଖୋଲି ଦେଖୁଥାଅ ରଙ୍ଗ ଅଧରରେ , ସଦା ହସୁଥାଅ ଭକ୍ତ ମନ ଜାଣି , ଫଳ ଦେଉଥାଅ କିଏ ଦିଏ ଗାଳି ଭାବେ ଯାଏ ଗଡ଼ି ତୁମେ ଦୁଃଖି ଜନଙ୍କର ପ୍ରିୟ ବନ୍ଧୁ । ଅନନ୍ତ ଆଖିରେ ପୁରିଛି ବ୍ରହ୍ମାଣ୍ଡ ଅବ୍ୟକ୍ତ ଆବେଗ ଖୋଲେ ନାହିଁ ତୁଣ୍ଡ ତୁମେ ମଧୁମୟ ବାରେ ଦୟାବହ ବଡ଼ ଦାଣ୍ଡେ ଥାଇ ଝରେ ଆଖିଲୁହ , ଆହେ ଅନ୍ତର୍ଯ୍ୟମୀ ମୋ ଜୀବନ ସ୍ୱାମୀ ଦିନ ସରେ ନାହିଁ ଆଜି କାନ୍ଦୁ କାନ୍ଦୁ ।	1
ବାୟା ଅବଧୂତର ବୟାନ ଜରାୟୁର ଅନ୍ଧକାର ଚିରି ଭୂମିଷ୍ଠ ହେଲାପରେ ତୁମେ ଯନ୍ତ୍ରଣାରେ ଝଟପଟ ହେଲ କୁଆଁ କୁଆଁ କାନ୍ଦିଲ ଟିକେ ଆଲୋକ ଆଉ ପବନ ପାଇଁ କେତେ ଛଟପଟ ହେଲ ଆଜି ତୁମ ଚାରି ପାଖରେ ବିଚ୍ଛୁରିତ ଅନେକ ସୂର୍ଯ୍ୟର ରଶ୍ମୀ ତୁମ ନିଃଶ୍ୱାସରେ ପ୍ରବାହିତ ଶିରି ଶିରି ମଳୟ ତୁମେ ଭାସିଯାଉଛ ଆଶା ବୈତରଣୀରେ ତୁମେ ଖୋଜି ଚାଲିଛି ତୁମର ଇପ୍ସିତକୁ ଆଉ ତୁମେ ଅନବରତ ଧାଉଁଛ ତୁମର ସେ କାମନା ଗୁଡ଼ିକ ପଛରେ ଏଇଥି ପାଇଁ ବୋଧେ ତୁମେ ଭସାଇ ଦେଉଛ ଏ ଦେଶ ସମାଜକୁ ଆଜି ରକ୍ତ ଆଉ ଲୁହର ସମୁଦ୍ରରେ ଏକ ଅସୂର୍ଯ୍ୟ ଉପନିବେଶ ଆଜି ଏ ସମାଜ ଆଉ ଦେଶ ତୁମରି ମାଟିରେ ଦିନେ ବୁଦ୍ଧ କହିଥିଲେ କାମ ନାହିଁ ଦୁଃଖର କାରଣ ଅଶୋକ ଶୁଣାଇ ଥିଲେ ବାଣୀ ହିଂସା ଓ ତରବାରୀରେ ମଣିଷର ହୃଦୟକୁ ଜୟ କରିହୁଏନା ଚାଣକ୍ୟ ଶିଖାଇ ଥିଲେ ଅନେକ ଆଦର୍ଶର ନୀତି ମହାଭାରତରେ ଗୀତାବାଣୀ ଶୁଣାଇ ଭଗବାନ କୃଷ୍ଣ କହିଥିଲେ ସର୍ବ ଧର୍ମାନ୍ ପରିତେଜ୍ୟ , ମାମେଙ୍କ ଶରଣଂ ବ୍ରଜ ଗାନ୍ଧାରୀ କରିଥିଲେ ଅକ୍ଷୟ ରହୁ ପୁଣ୍ୟ ଜଗତେ ଧର୍ମର ହେଉ ଜୟ ଆଜି ମନେ ନାହିଁ ତୁମର ତୁମ ମାଟି ମଣିଷର କଥା ଅଥଚ ତୁମେ ଆଜି ଇତସ୍ତତଃ , ବ୍ୟତିବ୍ୟସ୍ତ , କର୍ମକ୍ଲାନ୍ତ . . . ତୁମକୁ ମୁଁ ଟଙ୍କା ପାହାଡ଼ଟିଏ ଦେବି ଫୁଟାଇ ପାରିବ ଘାସ ଫୁଲର କଢ଼ିଟିଏ ତୁମରି ହାତରେ ଏ ମାଟି ଉପରେ ତୁମକୁ ମୁଁ ସୁନାରୂପା ହୀରାଲୀଳା ମୋତି ମାଣିକ୍ୟର ଜଙ୍ଖଟିଏ ଦେବି ପିନ୍ଧାଇ ଦେଇ ପାରିବ ଅଳଙ୍କାର ଗଢ଼ି ତୁମ ପ୍ରିୟତମାର ମନ ଓ ହୃଦୟରେ ତୁମକୁ ସର୍ବୋଚ୍ଚ କ୍ଷମତାର ଚଉକିରେ ବସାଇ ଦେବି ପାରିବ ଭରି ମୁନ୍ଦେ କ୍ଷୀର ମା ’ ର ଶୁଖିଲା ଥନରେ . . . ପାରିବ ! ଅବଶ୍ୟ ବଞ୍ଚିଯାଇ ପାରିବ ଶିଶୁଟିଏ କେତେ ମୁହୂର୍ତ୍ତ ପାଇଁ । ତୁମକୁ ମୁଁ ମନ୍ଦିର ମସଜିଦ୍ , ଚର୍ଚ୍ଚ , ଗୁରୁଦ୍ୱାରାଠାରେ ରଖି ଈଶ୍ୱର ଭାବେ ପୂଜା କରିବି ତୁମେ ବଦଳାଇ ଦେଇ ପାରିବ ଗୋଟିଏ ଭୋଖିଲା ଭୂଖଣ୍ଡର ବିକଳ ମାନଚିତ୍ରକୁ ତୁମେ ବୋଳିଦେଇ ପାରିବ ହସ ଚେନାଟିଏ ଭୋଗି ଭୋଗି ଦୁଃଖୀ ରଙ୍କିଙ୍କର ରକ୍ତ ଜୁଡୁବୁଡୁ ଫାଟିଲା ଓଠରେ ତୁମେ କିଛି କରିପାରିବନି , ତୁମେ କ୍ଳାନ୍ତ , ଉଦ୍ଭ୍ରାନ୍ତ , ଉନ୍ମତ , ଉତ୍ସ୍ରଙ୍ଖଳିତ ତୁମେ ଏବେ ମୋ ସାଥିରେ ଆସ ଆଖି ଖୋଲିଦେଖ ଆଖି ଆଗରେ ଘନ କୁହୁଡ଼ିର ଅନ୍ଧାର ସେ ଅନ୍ଧାରକୁ ଦୂରେଇବା ପାଇଁ ତୁମକୁ ଝକ୍‌ଝକିର ପାଷାଣ ଖଣ୍ଡେ ହେବାକୁ ପଡ଼ିବ ଏବେ ଅପେକ୍ଷାକର ମଣିଷ ଦେଖ ଅନ୍ଧାର ଅପସରି ଗଲାଣି . . . ଦେଖ ତୁମ ଆଖି ଆଗରେ କ୍ଷେତ୍ର ଅମାର , ପରାଗ ରେଣୁ , ପତ୍ର ବୀଜ ନଦୀ , ଝରଣା , ବିଲ , ବଣ , ପୋଖରୀ , ପାହାଡ଼ ଜଙ୍ଗଲ ଦେଖ ତୁମ ସାତ ପୁରୁଷର ଭିଟାମାଟି ଉପରେ ଫଳିଛି ବଇଁଚ କୋଳି , କଷି କାକୁଡ଼ି , ଫୁଟିଛି ମଧୁ ମାଳତୀର ଫୁଲ ନଟେଇ ଯାଇଛି ଜହ୍ନି କାକୁଡ଼ିର ଲତା ବାଡ଼ିପଟ ଆମ୍ୱଗଛର ଡାଳରେ ରାବୁଛନ୍ତି କୋଇଲି , ହଳଦୀବସନ୍ତ , ଶୁଆସାରୀ ଗହଳିଆ ଆମ୍ୱତୋଟା , ଧୂ ଧୂ ଖରାବେଳ ନିର୍ଜନ ପ୍ରହର ଅମାନିଆ ପ୍ରେମର ଅଭିସାର । ମୁଣ୍ଡ ଉପରେ ନୀଳ ଆକାଶର ଛାତି , ଜହ୍ନର ମତୁଆଲା ହସ ତାରାମାନଙ୍କର ଆଖିମିଟିକା , ବାଦଲର ଢେଉ ଢେଉକା ଛବି ତଥାପି ତୁମର ମନବୁଝୁନି ଏ ପୃଥିବୀ ଉପରେ ଏବେ ତୁମେ ଫେରିଆସି ତୁମର ସେ ଖୋଜିଲା ପଥରୁ ଆପଣେଇ ନିଅ ଜଟା କଉପିନ କମଣ୍ଡଳୁ ହାତେଇ ନିଅ ଶଙ୍ଖ ଝାଞ୍ଜ ଘଣ୍ଟ ବୋଳି ହୋଇପଡ଼ ଚନ୍ଦନ ସିନ୍ଦୁର ତିଳକ ସାଉଁଟି ନିଅ ହରିବୋଲି , ହୁଳହୁଳି ଆଉ କରତାଳିର ଶବ୍ଦଗୁଡ଼ାକୁ ଏବେ ଦେଖ ଏକ ଶାନ୍ତିର ମାହୋଲ୍ ଆଉ ବା କ ’ ଣ ଖୋଜିବାର ଲୋଡ଼ା ।	1
ଜୀବନ ଜୀବନ - ଯନ୍ତ୍ରଣା ଯାହାର ନାମ ଜଞ୍ଜିରରେ ଆବଦ୍ଧ ଯିଏ , ସିଏ ପୁଣି ଯାଦୁରେ ତା ’ ର ବାନ୍ଧି ରଖେ ଦୁନିଆଁକୁ ଜନ୍ମଠାରୁ ମୃତ୍ୟୁଯାଏ ଜୀଇଁବାର ସପନ ଦେଖାଇ । ଜୀବନ - ବ୍ୟଥାର ଅନ୍ୟ ଏକ ନାମ ବେଦନାର ଭିନ୍ନ ଆସ୍ୱାଦନ ବନ୍ଧନର ବିରାଟ ସପନ ବ୍ୟାଧିଗ୍ରସ୍ତ ଯିଏ ନିଜ ପ୍ରତିଟି ଅଙ୍ଗରେ ବ୍ୟାକୁଳିତ କରେ ବା କିପରି ଏ ବିରାଟ ପୃଥିବୀକୁ . . . ବିଜୟର ଟୀକା ପିନ୍ଧାଇବାକୁ ପ୍ରତ୍ୟେକଙ୍କୁ । ଜୀବନ - ନୂତନତାର ଅନ୍ତର୍ଦ୍ଧାନ ଯହିଁ ନିର୍ଜନତାର ରୂପରେଖ ତହିଁ ନିଖୋଜ ହୁଏ ଯହିଁ ଆଶାର ପରିଧି ନିର୍ଗତ କେମିତି ହୁଏ ତହିଁରୁ ନିଷ୍ଠାର ଗଭୀରତା ! ନୀରବତାର ଦ୍ୱାରଦେଶ ଭାଙ୍ଗି ନବୀନ ଆଲୋକର ଉଦ୍ଭାବନ ପାଇଁ ?	0
ଅମଳି ଏବେ ସମୟ ଭିନ୍ନ ଛନଛନିଆ ସକାଳ ନ ଆସୁଣୁ ଚା ’ କପ୍‌ରେ ଝଡ଼ ହାତପାହନ୍ତାରେ ବେଢ଼ଙ୍ଗ ଖବର ନିର୍ଲ୍ଲଜ ଘଟଣାର ରଙ୍ଗିନ ଚିତ୍ର ବାଣ୍ଟି ଦେଇଯାଏ ହକର । ଖବରକୁ ନିରେଖିନିରେଖି ଖବରକୁ ଲେଖିଲେଖି ଦୋରସ୍ତ ମଣିଷ ନୀତି , ରାଜନୀତି , ଅର୍ଥନୀତି ଓ କୂଟନୀତିର କଳାପରଦାରେ ଝଲମଲ ପୃଥିବୀ କେତେବେଳେ ଚିତ୍ରବିଚିତ୍ର ପୁନଶ୍ଚ ବିବର୍ଣ୍ଣ ଧୂସର । ଯୁଦ୍ଧ , ସନ୍ଧି , ସର୍ତ୍ତ , ରାଜିନାମା , ଧର୍ଷଣ , ଲୁଟତରାଜ , ବୋମାମାଡ଼ , ଦୂରନ୍ତ ଗ୍ରହଯାତ୍ରା ଖେଳ ଖବର , ଅକାଳ ମରୁଡ଼ି , ବନ୍ୟା , ବାତ୍ୟାର କରାଳଚିତ୍ର ଭୂକମ୍ପ ଓ ସୁନାମିକୁ ପଢୁଥିବା କାକୁସ୍ଥ ମଣିଷ ଥରୁଟିଏ ଖୋଜି ପାଏନା ସମାଧାନ । କାଗଜ ପଢ଼ା ଚାଲୁରହେ ଦିନ , ପ୍ରତିଦିନ ଦିନାନ୍ତରେ କାଗଜଠୁଙ୍ଗା ହୁଏ କିମ୍ୱା ପିଲାଙ୍କ ବହିର ମଲାଟ - ତଥାପି ମନର ଅମଳି ପାଇଁ ଘାଣ୍ଟୁଥାଏ ଫରଦଫରଦ କାଗଜ ଆଜିର ମଣିଷ । ତଫାତ୍ ଏତିକି ଯେ ; ଯେଉଁ ଅମଳିରେ ପ୍ରସନ୍ନତା ଲଭୁଥିଲେ ତୁଠଘାଟର ମେକନାନୀ , ମଲ୍ଲୀ ବୋଉମାନେ ଏବେ ସେଇ ଅମଳିର ଦୋରସ୍ତ ଏ ସଭ୍ୟ ମଣିଷ !	0
ଏବେ ଏବେ ଆଉ ଏମିତି ସମୟ ନାହିଁ ଯୋଉଠି ନିଃଶ୍ୱାସ ନେଇପାରିବି ମୁହୂର୍ତ୍ତଟେ ଶାନ୍ତିରେ । ଏବେ ଆଉ ଏମିତି ଜାଗା ନାହିଁ ଯୋଉଠି ଆସ୍ୱାଦନ କରିପାରିବି ଜୀବନ ଆହ୍ଲାଦ ଅନାୟାସରେ । ଏବେ ଆଉ ଏମିତି କେହି ନାହାନ୍ତି ଯାହା ସହ ବାଣ୍ଟିପାରିବି ସୁଖ ଦୁଃଖ ନିଃସଂକୋଚରେ । ଏବେ ଅପେକ୍ଷା କରୁଛି ଅତଡ଼ା ଖସିବା ପାଇଁ ଏବେ ଆଉ ଆଶିଷ ମାଗୁନାହିଁ ଏବେ ଆଉ ଆୟୂଷ ମାଗୁନାହିଁ । ଏବେ ହାତ ପତେଇ ମାଗେ ତ ମାଗେ ଅନ୍ଧକାର , ମାଗେ ଅବଶେଷ ଏବେ ତଣ୍ଟି ଫଟେଇ ଡ଼ାକେ ’ ତ ଡାକେ ଲୁହକୁ ଡାକେ ମୃତ୍ୟୁକୁ । ତଥାପି କିଛି ମିଳେନି ତଥାପି କେହି ଶୁଣନ୍ତିନି ଶୁନ୍ୟ ଆକାଶରେ ମିଳେଇଯାଏ ମୋ ଡାକ…	0
ଆମେ ଓଡ଼ିଆ ଡଟ୍ କମ୍ ଆମରି ପାଇଁ ସେ ପତ୍ରିକା ଏକ , ଆଗ୍ରହେ ପଢ଼ନ୍ତି ଏକରୁ ଅନେକ । ମେଡ଼ିଆ ଜଗତେ ଉଡ଼ାଏ ବାନା , ଦେଶ ବିଦେଶରେ ଓଡ଼ିଶାର ନାଁ । ଓଡ଼ିଆ ସାହିତ୍ୟ , ଗଳ୍ପ , କବିତା , ପ୍ରବନ୍ଧ , ପର୍ଯ୍ୟଟନ ପୁଣି ଶିଶୁକଥା । ଡି ଢାଉଁ ଢାଉଁ ବାଜା ବଜାଇ , ଜଗାଏ ଆମକୁ କାନ ଫଟାଇ । ଆମରି ବ୍ୟକ୍ତିତ୍ୱ ଆମ ପରିଚୟ , ସାରା ବିଶ୍ୱରେ ସେ ଦେବ ନିଶ୍ଚୟ । ଡର ନାହିଁ ତା ’ ର କାହାକୁ କେବେ , ଜଗା ବଳିଆ ଯେ ତା ସଙ୍ଗେ ଥିବେ । ଟଙ୍କା ପଇସାର ଏ ସାରା ଜଗତ , ହେଲେ ଇଏ ଚାହେଁ କଲମ ହାତ । କମ୍ପ୍ୟୁଟର ସାହାଯ୍ୟ ଏହାକୁ ଲୋଡ଼ା , ଇଣ୍ଟରନେଟ ବ୍ରାଉଜର ଇଏତ ଘୋଡ଼ା । ମନେ ରଖିଥିବା ଭଉଣୀ ଭାଇ , ଆମରି ଦ୍ୱାରା ଏ ଆମରି ପାଇଁ ।	1
ବଟ ବୃକ୍ଷ ପକ୍ଷୀ ଗୋଟେ ଉଡ଼ୁଥାଏ ଆକାଶେ , ଖାଦ୍ୟଖୋଜୁଥାଏ ବଡ଼ ଉଲ୍ଲାସେ । ଲକ୍ଷ ପଡ଼ିଗଲା ଫଳଟି ନାଲି , ଡାଳେ ବସିଗଲା ପଞ୍ଝାକୁ ଖୋଲି । ଥିଲା ସେ ଏକ ସୁନ୍ଦର କୋଳି , ନେଲା ଆନନ୍ଦରେ ଥଣ୍ଟେ ସେ ତୋଳି । ନିର୍ଭୟେ ଖାଇଲା ବସି ସେ ପେଟେ , ପୁଣି ଧରିନେଲା ଥଣ୍ଟରେ ଗୋଟେ । ଉଡ଼ି ଯାଇଥିଲା ସେ ତା ’ ର ବାଟେ , ମଞ୍ଜି ପଡ଼ିଥିଲା ଭୁଇଁରେ ଗୋଟେ । କେଉଁଠି ପଡ଼ିଲା କେହି ନ ଯାଣେ , ତା ’ ପରେ ବିଧାତା ବର୍ଷାକୁ ଆଣେ । ଅସରାଏ ବରଷି ଗଲା ସେ ଚାଲି , ମଞ୍ଜି ଉଠୁଥିଲା ପତର ମେଲି । କାହାରି ନ ଥିଲା ତାହାକୁ ଲକ୍ଷ , ସଭିଏଁ ଦେଖିଲେ ଆଜି ସେ ବୃକ୍ଷ । ବଢ଼ିଲା ପୁଣି ତା ଶାଖା ପ୍ରଶାଖା , ସବୁ ପକ୍ଷୀଙ୍କର ତା ଡାଳେ ଦେଖା । ହୋଇଲା ଦିନେ ସେ ବିଶାଳକାୟ , ଦେଲା ବାଟୋଇଙ୍କୁ ମୂଳେ ଆଶ୍ରୟ । ନକରେ କ୍ଷତି କାହାର ସେହି , ସଭିଙ୍କୁ ଦିଅଇ ଶୀତଳ ଛାଇ । ଥିଲା ସେ ମଞ୍ଜିଟି ବହୁତ ଛୋଟ , ଆଜି ବୋଲାଉଛି ସେ ବୃକ୍ଷ ବଟ ।	1
ଚଉଦିଗ ଚହଟୁଛି ଶୀତ ଚାଲିଗଲାଫଗୁଣ ଆସିଲା ମନ ତୁମ ବଦଳିଲା , ଏଇ ଫଗୁଣରେତୁମ ମନ ସାଥେ ମୋ ମନ ତ ଛନ୍ଦି ହେଲା । ପତର ଝଡ଼ୁଛିଗୋଟି ଗୋଟି ହୋଇ ଶୀତକୁ ବିଦାୟ ଦେଇ , ଫଗୁଣ ଆସିଛିପତ୍ର କଅଁଳୁଛି ତୁମ କଥା କହି କହି । ଗଛରେ ଗଛରେଫୁଲର ସୁରଭି ଚଉଦିଗ ଚହଟୁଛି , ତୁମ ଛବି ମୋରମନ ଆଇନାରେ ଜକ ଜକ ଦିଶୁଅଛି । କେମିତି କହିବିଅକୁହା କଥା ସେ କହିବାକୁ ଲାଜ ଲାଗେ , ତୁମରି ଛୁଆଁରେଅବେଳରେ ମନେ କାଉଁରୀ ପରଶ ଯାଗେ । ସଭିଏଁ ଜାଣନ୍ତିଓଠ ନ ଫିଟିଲେ କଥା କହି ହୁଏ ନାହିଁ , ତୁମେ ତ ପହିଲେଓଠ ନ ଫିଟେଇ କେତେ କଥା ଦେଲ କହି । ଆଖିରେ ତୁମରଭରି ରହିଥିଲା କେତେ ନିଦାଘର ତାତି , ଦୁଇ ଓଠେ ତୁମକୃଷ୍ଣ ଚୂଡ଼ାର ରଙ୍ଗ ଦେଇଥିଲ ମାଖି ।	1
କିଛି ନାହିଁ କିଛି ନାହିଁ ଅମର ଆଶାରେ ବସି ବସି କବି , ଦେଖୁ କେତେ ନୂଆ ଛବି । ଜୀବନ - ଯାତନା ଅଭାବ - ତାଡ଼ନା , ପାରିନାହୁଁ ଅନୁଭବି । । ବଞ୍ଚିବା ବେଳର ଭୋଗ ଭାଗ୍ୟ ଯା ’ ର , ଭାଗ୍ୟବାନ ରୂପେ ଗଣା । ସୁଖ ଶିରୀ ସିନା ସଂସାର ବାସନା , ତୋତେ କି ତାହା ଅଜଣା । । ଶୋଇଲେ ନିଦରେ ମଶାଣି ମାଟିରେ , କି ସୁଖ ସେଠାରେ ଥାଏ । ପାଏ କି ଦରବ ଯଶ ଖ୍ୟାତି ଶବ , ( ଯଦି ) କାନ୍ଦି କାନ୍ଦି ଦିନ ଯାଏ । । ପରାଣ - ପ୍ରଦୀପ ଲିଭିଗଲେ ଆଉ , ଜଳେ ନାହିଁ ଜଳେ ନାହିଁ । ମଲା ପରେ ଖାଲି ଅସୀମ ଅନ୍ଧାର , କିଛି ନାହିଁ କିଛି ନାହିଁ । ।	0
କେବଳ ପାକିସ୍ଥାନ ପାଇଁ ଆଜି ସକାଳୁ ତୋରି କଥାହିଁ କେବଳ ଭାବୁଚି ପାକିସ୍ଥାନ । କ୍ରମଶଃ ଦୂରେଇ ଯାଉଥିବା ଏଇ ଯୋଡ଼ିଏ ରାସ୍ତା ଯାହାର ଆରମ୍ଭ ଦିନେ ଗୋଟିଏ ବିନ୍ଦୁରୁ ହୋଇଥିଲା , ଆମେ କ ’ ଣ ସାରା ଜୀବନ ଏମିତି ଏକା ଏକା ଚାଲୁଥିବା ? ଡାଳରେ ଡାଳ ମିଶାଉଚି ଗଛ ପାଦରେ ପାଦ ମିଶାଉଚି ମେଘ ଏଇ ଯେଉଁ ଖରା ଆଜି ଏତେ ଟାଣ ଲାଗୁଛି ଯେମିତି ବର୍ଷିଯିବ ମୁଣ୍ଡ ଉପରେ , ଦେଖ ଛାଇ ବଢେ଼ଇ ଦେଉଛି ହିମାଳୟ । ଆକାଶ ଛୁଉଁଚି ଆକାଶକୁ ସମୁଦ୍ର ଛୁଉଁଚି ସମୁଦ୍ରକୁ ମାଟିକୁ ଛୁଉଁଚି ମାଟି , ଅଥଚ ଆମକୁ ଏବେ ମନା ଆମର ପରସ୍ପରର ଆକାଶ , ସମୁଦ୍ର , ମାଟି । ତୁ ଯେଉଁ ସାମ୍ପ୍ରଦାୟିକତାର ବୀଜ ବପନ କରିଥିଲୁ ଏବେ କାହିଁ କେତେ ବଢ଼ି ଗଲାଣି ଯେ ’ ତାର ସବା ମୂଳ ଲହକା ଡାଳ ଖଣ୍ଡକଟିକୁ ବି ଛୁଇଁ ହେଉନାହିଁ । ନା , ବେଶୀ ନୁହେଁ ଏଇ ଛାତିତଳେ ଏବେ ଏଇମାତ୍ର ପଚାଶ ବର୍ଷ ତଳର ଇତିହାସ । ଆମର ଅଣୁବିଜ୍ଞାନୀଙ୍କ କୌଶଳ କାହାରିକୁ ଅଛପା ନାହିଁ । ଜାଣୁ ? ତୋର ଭୃଣ ସବୁ ଏବେବି ସଂରକ୍ଷିତ ତକ୍ଷଶିଳାରେ ଥରେ ଚିନ୍ତାକରି ଦେଖିଛୁକି କେମିତି ଥିଲା ଆମର ସେ ’ ପ୍ରେମର ଅଖଣ୍ଡ ଭାରତ ବର୍ଷ ଆମର ପୂର୍ବ ପୁରୁଷ ? ଗୋଟେ “ ଦେଶ ” ର କଥା ଖାଲି “ ଦେଶ ” କହିଲେ କ ’ ଣ ଠିକ୍ ହେବ ଗୋଟେ “ ସଭ୍ୟତା ” ର କଥା ନା ଗପ ନା କବିତା ନା କଳ୍ପନାର ଗୋଟେ କାହାଣୀ ହେଇଚି ଯେ ’ ଯେମିତି ଚାହିଁବ କେଇଧାଡ଼ିରେ କହିହେଇଯିବ ; ଇଏ , ଆମ ଲୁହ ଲହୁ ହସ କାନ୍ଦର ଅଙ୍ଗେ ଲିଭା କଥାତି , ଏମିତିରେ ତ ସବୁକିଛି ଛାଡ଼ିଛୁଡ଼ି କହିବାକୁ ଗଲେ ଆମର ବଞ୍ଚିବାଟା ଏମିତି ଏକ ରେଳ ଧାରଣା ଉପରେ ଯେ ’ ଯାହାର ଗୋଟେପଟ ଭାରତରେ ଆରଟି ପାକିସ୍ଥାନରେ ।	0
ଦେଶ ଡାକିଲେ ଅତୃପ୍ତିର ବୈଶାଖ ଓଠରେ ହିମ ଶୀତଳ ଜଳ ବୁନ୍ଦେ , ଭାରତ ବର୍ଷ । ଯେଉଁଦିନ ମନ ହେଲା ଅଣ୍ଟିଛୁରୀ ବୁଭୁକ୍ଷାର କଂସେଇ ଖାନାରେ ; ସାମ୍ପ୍ରଦାୟିକ ରକ୍ତଧାର ହେଲା ଦେଶ ଚଉହଦି ଚିହ ; ଯେଉଁଦିନ ନାଗରିକ ମୁଖା ପିନ୍ଧି ଆତତାୟୀ କାଟିଦେଲେ ସ୍ୱାଧୀନତା ପର କେଉଁଠି ଥିଲା ଏ ଡାକ ! କେଉଁ ଗିରି ଗୁହାରେ ଋଷିକଣ୍ଠରେ କେଉଁ ସାଗରର ଉଛୁଳା ଢେଉରେ କେଉଁ ବୋଧିଦ୍ରୁମର ଶୀତଳ ଛାଇରେ କେଉଁ ନାଗେଶ୍ୱରୀର ରହସ୍ୟ ରାଗିଣୀରେ ଯେ ଡାକିଲା , “ ଆ , ମୋ କୋଳକୁ ଆ , ମୁଁ ନୁହେଁ , ମଶାଣିର ମାଟି , ମୁଁ ପରା ଜୀବନର ମା ” । ଦେଶ କଣ ପ୍ରେମର ଅରଣ୍ୟ ଯେଉଁଠି ମରା ମରା କହୁ କହୁ ରାମ ରାମ ହୁଏ ଉଚ୍ଚାରିତ ! ଦେଶ କଣ ବ୍ରହ୍ମା ନାଭି ସରୋବର ଭେଦର ମନ୍ଥନରେ ତଥାପି ଯେଉଁଠି ଫୁଟେ ସର୍ଜନର ଦିବ୍ୟ ଅରବିନ୍ଦ ! ଦେଶ ଏମିତି ଆତ୍ମୀୟ ଡାକ ଯିଏ କେବଳ ଉଚ୍ଚାଟ କରେନା ଭୋଗ ଅବା ଭାଗର ବାସନା ଆତତାୟୀ ହୃଦୟରେ ଭରିଦିଏ ମାଟି ପାଇଁ ମମତାର ମଧୁ ସମ୍ଭାବନା ।	0
ମୋ ପୁଅ ପାଇଁ ଗୋଟିଏ ନାଆଁ ଖୋଜୁଛି ନାଆଁ କେତେ ଝିନ୍‌ଝଟ୍ ଗଲାଣି ଅବେଳରେ ରାତି ରାତି ବିତିଲାଣି ନଟ୍ ଖଟ୍ ଶବ୍ଦଙ୍କ ମେଳରେ । ମୋତେ ନାଆଁଟିଏ ମିଳୁନି କେହି ନ ଦେଇଥିବା ନାଆଁ ମୋ ପୁଅ ପାଇଁ । ମୋ ପାରଗ ପଣିଆର ରକତ ଗୁଲୁଗୁଲୁ ଶୂନ୍ୟତାକୁ ଶବ୍ଦଟିଏରେ ବାନ୍ଧିଦେବା ଜରୁରୀ ! ମୋ ଅପାରଗତାର ସମ୍ଭାବନାମୟ ପୂର୍ଣ୍ଣତାକୁ ଭବିତବ୍ୟ ପାଇଁ ସ୍ୱୀକୃତି ଦେବା ଜରୁରୀ ! ସେଇଥିପାଇଁ ଏତେ ଖୋଜାଲୋଡ଼ା ଅଣନିଃଶ୍ୱାସୀ ଶବ୍ଦଙ୍କର ଭିଡ଼ । ଅଥଚ ନିଜ ସହ ସାଲିସ କରି ହେଉନି ମାଙ୍କଡ଼ , କୋକିଶିଆଳି କୁଳାଙ୍ଗାର , ଘୋଡ଼ାମୁହାଁ କିଛି ବି ଡ଼ାକିଦେଲେ ଚଳନ୍ତା । ପତ୍ନୀଙ୍କୁ କହି ହେଉନି ସେ ସିନ୍ଧୁ ଭିତରେ ବିନ୍ଦୁଟିଏ ମାତ୍ର ଘର ଲୋକ ବୁଝନ୍ତି ନି ଶିଶୁ ଯେ ଅରକ୍ଷ ବ୍ରହ୍ମ ତାକୁ ଅକ୍ଷରରେ ଥାପିବାର ଅପଚେଷ୍ଟା ଆଉ କରିବାନି । ପୁଅ ମୋର କର୍ମବଦ୍ଧ ଅରକ୍ଷିତ ଈଶ୍ୱର ସେ ବା କାହୁଁ ବୁଝିବ ବାପା ଅଛିତ ପାପ ଅଛି ମାଆ ଅଛିତ କା ’ ଅଛି ସର୍ଜନୀ ଝଡ଼ ଆଖିରେ ପ୍ରାଥମିକ ଋତୁ ସେ ଗୋଟିଏ ସର୍ଜନା , ସେଇ ସତ୍ୟ ଆମେ ସବୁ ବାପା ମାଆ ଅସଂଖ୍ୟ ନାମିତ ଯାତ୍ରୀ ବାଢ଼ୁଚୁ ଛଳନା । ନାଁ ଟିଏ କଳ୍ପନାଇ କେବଳ କଳ୍ପନା । ଏମିତି କେତେ ଝିନ୍‌ଝଟ୍ ଗଲାଣି କେତେ ଡୋରରେ ବାନ୍ଧିଲିଣି , ଅକ୍ଷର ଜାତି , ଗୋତ୍ର ଇତିହାସରୁଅମର କୋଷ ଯାଏ କେଉଁଠି ମିଳୁନି ଆଶ୍ରା ମୋ ପୁଅ ପାଇଁ ଗୋଟିଏ ନାଆଁ ଖୋଜୁଛି । ନାଆଁ ।	0
ଆସରେ ପିଲେ କରିବା ଚିତ୍ର ଆସରେ ପିଲେକରିବା ଚିତ୍ର ଚିତ୍ର ବିଚିତ୍ର ଖାଲି କାଗଜରେଦେବା ଜୀବନ ଆସରେ ମିତ । ଟିକିଟିକି ଫୁଲପରଜାପତି ଗୋଲାପ ମାଳ ପାହାଡ଼ ଝରଣାବଣ ବଗିଚା କରିବା ଠୁଳ । ସୂର୍ଯ୍ୟ ଚନ୍ଦ୍ର ତାରାଆଙ୍କିବା ଆମେ ଗ୍ରହ ନକ୍ଷତ୍ର ଖରା ଛାଇ ବର୍ଷାନୀଳ ଆକାଶର ଯେତେ ବିଚିତ୍ର । ହୋଲି ରଜଦୋଳିଦଶହରା ଦୀବାଲି ପର୍ବ ପର୍ବାଣି ରଙ୍ଗରଙ୍ଗ ବେଶେପିଲା ବୁଢ଼ାଙ୍କର ହଜାର ଠାଣି । ଆଙ୍କି ବସିଗଲେନ ଥମଇ ଆଉ ଚିତ୍ରର ସୁଅ ଆଙ୍କୁ ଆଙ୍କୁ ଜାଣୁସୃଷ୍ଟିର ରହସ୍ୟ ଖେଳ ଏ ନୁହଁ ।	1
ରଶ୍ମି ସୂର୍ଯ୍ୟ ଜଳେ ହୁତୁହୁତୁ ନଭେ ଆଭା ନଳେ , ବିଖରାଇ ରଶ୍ମି ତା ’ ର ଏ ଧରା ମଣ୍ଡଳେ । ମୁଁ ଯେ ରଶ୍ମି ଭେଦ ଭାବ ହୀନ , ପଙ୍କିଳ ବା ସ୍ୱଚ୍ଛ ଜଳେ ନାହିଁ ମୋ ବାରଣ । ସ୍ୱଚ୍ଛତା ମୋ ଲକ୍ଷ ମୁହିଁ ଶୋଷେ ସ୍ୱଚ୍ଛ ଜଳ , ମୋର ସ୍ପର୍ଶେ ଉଜ୍ଜିବିତ ଏ ଧରା ବର୍ଣ୍ଣିଳ । ମୁଁ ଆସିଲେ ଧରାପୃଷ୍ଠ ଆଲୋକିତ କରେ , ମୋ ଭୟରେ ଲୁଚିଯାଏ ଅନ୍ଧାର ଦୂରରେ । ଯେବେ ମୁହିଁ ଭସା ମେଘେ ଖେଳଇ ଲୁଚିରେ , ସାତରଙ୍ଗେ ଦେଖ ତୁମେ ମତେ ତ ଅଚୀରେ । ବିଚ୍ଛୁରିତ ରଶ୍ମି ମୁହିଁ ଲକ୍ଷ ମୋ ଅନନ୍ତ , ସାଥି ହୋଇ ବାରେ ଥରେ ଚାଲ ତ ଅନ୍ତତଃ ।	1
ଋତୁର ସାଏରୀ ନିଦାଘର କିଶୋରୀ ସନ୍ଧ୍ୟାରେ ଜହ୍ନଯେବେ ମଲ୍ଲୀଫୁଲ ଶାଢ଼ୀ ପିନ୍ଧିଥିଲା ଦେଖୁଦେଖୁ ଅଚାନକ କହିଦେଲି ହେଇତି “ ଗ୍ରୀଷ୍ମ ” ଆସିଗଲା । ଛୁରୀଅନା ତରାଟ ଟଗରେ ପୃଥୀ ଯେବେ ଋତୁମତୀ ହେଲା ପୋଖରୀର ନୀଳ କଇଁ ଓଠେ ହସର ଜୂଆର ଛୁଟିଲା ଆକାଶରେ ବଉଦର ଲମ୍ୱାଲମ୍ୱା ରାସ୍ତା ଡେଇଁ ଆଖିରେ ତା ’ ବଜୁଳିର ଚମକ ଖେଳାଇ “ ବର୍ଷା ” ଆସି ପୃଥୀକୁ ଛୁଇଁଲା । ସୁନାଲାଖି ବୋହୁପରି ଜହ୍ନ ଯେବେ ଆକାଶେ ଉଇଁଲା ଜୋଛନାର ନୀଳତରଙ୍ଗରେ ପୁଚିଖେଳ ସଂଗୀତର ଆସର ବସିଲା କାଶତଣ୍ଡି ବୁଦା ଉହାଡ଼ରୁ “ ଶରତ ” ଯେ ଉହୁଙ୍କି ଚାହିଁଲା । ସନ୍ଧ୍ୟାର ଗୋଧୂଳୀ ଲଗ୍ନେ ଯଦିକେବେ କୁହୁଡ଼ି ଢାଙ୍କିଲା ସକାଳର ପହିଲି ଦେଖାରେ ଶିଶିରର ନବବଧୂ ଦେହରେ ତା ଅତରକୁ ମାଖି ସବୁଜ ଘାସରେ ଯେବେ , ତା ପାଦ ଥାପିଲା ତେବେ ଜଣାପଡ଼େ “ ହେମନ୍ତ ” ଆସିଲା । କୁହୁଡ଼ିର ପଣତରେ କାକରର ଫୁଲପକା ଜହର୍ରାତି ଯଦି , ଦୁବଘାସ ସହରରେ ଶେଫାଳୀକୁ ଅଟକି ଚାହିଁଲା ତେବେ ବୋଧେ “ ଶୀତ ” ଆସିଗଲା । ଆମ୍ୱଗଛେ କୋଇଲିର ମିଠା କଣ୍ଠସ୍ୱର , ଯଦିକେବେ ପୃଥିବୀକୁ ଆନମନା କଲା ବଉଳର ମୃଦୁ ବାସ୍ନା , ଜାତି ଜାତି ଫୁଲର ତୋଡ଼ାକୁ ଗଭାରେ ତା ଖୋସିଦେଇ “ ବସନ୍ତ ” କୁ ଘଡ଼ିଏ ଚାହିଁଲା । ଜୀବନର କୁଞ୍ଜବନେ , ଋତୁର ସାଏରୀ ଯାହା ଅଜଣା ଅସ୍ପଷ୍ଟ , ଯଦିକେବେ କୁଞ୍ଜବନେ ପ୍ରିୟତମ “ ପା ” କୁ ଥାପନ୍ତି ସବୁଏଠି ଚିତ୍ରମୟ ହୁଏ ଅସମୟେ ।	1
ସଞ୍ଚୟ ମୁଁ ଏବେ ସାଇତି ଦେଲିଣି ତତେ ନିସ୍ତରଙ୍ଗ ଲୁହର ସାତତାଳ ଦରିଆତଳେ ଅଖୋଜା ମଣି ଫରୁଆରେ । ତୋ ଯିବା ଆସିବା ବାଟକୁ ଚାହିଁ ରହୁଥିବା ଯୋଡ଼େ ଉଛୁଳା ଆଖି ଓ ହଳେ ମୁକୁଳା କବାଟକୁ ରଖାଥୁଆ କରୁଁ କରୁଁ କେତେବେଳେ କୋଉଠି ହଜେଇ ଦେଲି ତୋ ଛାତିରେ ନିଜକୁ ସମର୍ପିଦେବାର ତିବ୍ର ବ୍ୟାକୁଳତା । ଆହା ସେତକ ନଥିଲେ ତୁ କ ’ ଣ ? ମୋତି କି ମାଣିକଟିଏ ତ ! ମୋ ପରି ଭିଖାରୁଣୀର ସାଧ୍ୟ କାଇଁ ଚୁଡ଼ି , ହାର କି ମଥାମଣିରେ ଖଞ୍ଜିବ ! ଫେରେଇଦେଲି ସେ ଧନ ଗଭୀରତମ ଲୋତକାର୍ଣ୍ଣବକୁ ଦିନେ ଯୋଉଁଠୁ ପାଇଥିଲି ମୁଁ ତାକୁ ଆତ୍ମହତ୍ୟା କରିବାର ପୂର୍ବ ମୁହୁର୍ତ୍ତରେ । ଶୁଣିଛି ଏ ସମୁଦ୍ର ହଜାଏନାହିଁ କିଛି । ହୁଏତ କିଛିଦିନ ପରେ ମୁଁ ହଜିଯାଇଥିବି ସମୟର ଅନନ୍ତ ଗର୍ଭରେ । ନାରୀଟିଏ ଯେତେବେଳେ ଆସି ହାତଯୋଡ଼ି ମୃତ୍ୟୁ ମାଗିବ ତାକୁ ସେ ତତେହିଁ ଫେରେଇଦେବ ଛଳ ଛଳ ଜୀବନ ରୂପରେ ।	0
ତୁମେ ଗଲା ପରେ… ! ତୁମେ ଗଲା ପରେ ଆମ୍ୱଡ଼ାଳେ ଆଉକୋଇଲି କହୁନି କୁହୁ , କାହିଁକି କେଜାଣି ତୁମେ ଗଲାପରେ ଭଲ ବି ଲାଗୁନି ଆଉ । ତୁମେ ଗଲା ପରେ ଫଗୁଣ ଅବିରଲାଗେ ମତେ ଫିକା ଫିକା , ସାଥିଙ୍କ ମେଳରେ ବୁଲୁଥିଲେ ସୁଦ୍ଧା ଲାଗେ ସଦା ଏକା ଏକା । ତୁମେ ଗଲା ପରେ ସଙ୍ଗୀତର ସୂରପୂଲକ ଭରୁନି ମନେ ଶ୍ରାବଣ ସମାନ ଲୁହକୁ ଝରାଇ ଆଖିଚାହେଁ ଅଭିମାନେ । ତୁମେ ଗଲାପରେ ଭଲ ଲାଗେନାହିଁକାହାରି ପଦଟେ କଥା , ମନର ମଇନା ଖୋଜୁଥାଏ ସଦା ତୁମରି ସ୍ନେହ ମମତା । ତୁମେ ଗଲା ଦିନୁ ତୁମରି ବାଟକୁଚାହିଁଛି ଚାତକ ପରି , ଆଶା ତ ଏତିକି – ତୁମେ ମୋତେ ଆଉ ଦେବନାହିଁ ପରକରି ।	0
ବତୀଘର କାହିଁକି କେଜାଣି ବତୀଘର କାନ୍ଦୁଥିଲା , ଲୁଚେଇ ଲୁଚେଇ ଲୁହଗୁଡ଼ାକୁ ସମୁଦ୍ରରେ ଫିଙ୍ଗୁଥିଲା କାହିଁ କେଉଦିନକଥା ଦୂର ଦେଶର ଜାହାଜଟିଏ ଦିନେ ଆସିଥିଲା ବତୀଘର ପାଖରେ ଲଙ୍ଗର ପକାଇଥିଲା ବେଶ୍ କିଛିଦିନର ସମ୍ପର୍କରେ ସମୁଦ୍ରରେ ବି ଢେଉ ମାତିଥିଲା , ବତୀଘରର ଖୁଣ୍ଟିରେ ଆକାଶର ଜହର୍ବି ହସିଲା , ତାରାମାନେ ନାଚିଲେ ତା ’ ପାଇଁ ଦୁନିଆଟା ଖୁସିର ସମୁଦ୍ର ପାଲଟିଗଲା । ତା ଖୁସିର ତାଳରେ ଜାହାଜଟା ଅଚିହ୍ନା ରାଇଜର ପରୀଟିଏ ଭଳି ନିଜ ନିଜ ଭାବରେ ତା ’ ହାତଧରି ନାଚିଲା ବତୀଘର କହେ ଏବେ ବି କାନ୍ଦି କାନ୍ଦି ଖୁସିର ସମୁଦ୍ର କେହି ନୁହେଁ ସେ ଦେଖିଥିଲା , ତା ’ ଦୁଃଖରେ , ସୁଖରେ ପରୀଟି ବି ତା ସହ ଥିଲା ହଠାତ୍ ଦିନେ ସକାଳୁ ଜାହାଜ ଘୋଷଣା କଲା ତା ନିଜ ରାଇଜକୁ ଫେରିଯିବ କହିଲା , ବତୀଘର ଆଉ ଜାହାଜର ସମ୍ପର୍କକୁ ତା ରାଇଜ ଲୋକ ସମର୍ଥନ ଦେବେନି ଅସମ୍ଭବକୁ ସମ୍ପର୍କ କରିବାର ଇଚ୍ଛା , ସାହସବି ତା ’ ନ ଥିଲା ସେ ଫେରିଗଲା ବତୀଘର ନିଜେ ତା ’ ଲଙ୍ଗର ଉଠାଇ ତା ’ କୁ ବିଦାୟ ଦେଲା । ବତୀଘର ଏବେବି କହେ ସେ ଦିନର କଥା ସେ କାନ୍ଦିଥିଲା ବହୁତ କାନ୍ଦିଥିଲା ତା ’ ସହ କିନ୍ତୁ ସମୁଦ୍ର , ଆକାଶ , ଜହର୍କି କେହି କାନ୍ଦିଲେନି । ସେ ଏକୁଟିଆ ବତୀଘର ଆଗଭଳି ହୋଇଗଲା , ସେ କାନ୍ଦ ବନ୍ଦକରି ଜାହାଜକୁ ଦେଖିଲା , ଜାହାଜ କିନ୍ତୁ ବହୁଦୂରକୁ ଚାଲି ଯାଇଥିଲା । ଆଉ କେବେ ଆସିବନି କହି ହାତ ହଲାଉଥିଲା । ବତୀଘର ଏବେବି କାନ୍ଦେ କହେ ବତୀଘର ଦୁଃଖରେ ଜାହାଜ ରହିଥିବା , ସ୍ଥାନଟିକୁ ଦେଖେ , ପୁଣି କାନ୍ଦେ , ଲୁହ ସବୁକୁ ଲୁଚେଇ ସମୁଦ୍ରକୁ ଫିଙ୍ଗେ । ବତୀଘରର ଲୁହରେ ସମୁଦ୍ରର ପାଣି ବି ଲୁଣିଆ ହୋଇଗଲା ତଥାପି ବତୀଘର ସେମିତି ଆଗଭଳି ଏକା ଏକା ହୋଇ ରହିଛି । ଜାହାଜର ସ୍ମୃତିକୁ ନେଇ ତା ’ ଆସିବା ପଥକୁ ଚାହିଁଛି । କାଳେ ଅନ୍ଧାରରେ ଆସିବ ତାର ପ୍ରିୟ ଜାହାଜ ସେଥିପାଇଁ ସବୁଦିନ ରାତିରେ ରାସ୍ତାକୁ ଆଲୁଅ ଦେଖାଇ ଅପେକ୍ଷା କରେ । ଏବେବି ବତୀଘର କାନ୍ଦେ ରାତିରେ ଆଲୁଅ ଜାଳି ଉଜାଗର ରହେ ।	0
ଆଖି ତମ ଆଖି ଚମତ୍କାର ! କାବ୍ୟ ଯୁଗୀୟ ନାୟକ ପରି ସେ ଆଖିରେ ଲେଖା ଅଛି ଲଳିତ ପଦାବଳୀର ତାଳ , ଲୟ , ସୁର । ସହସ୍ର ସ୍ୱପ୍ନର ମହଲଡ଼େଇଁ କେବେ ପହଞ୍ଚିଲେ ଖୋଲା ବହିଟେ ପରି ଢଳଢଳ ହେଉଥାଏ ଆୟତ ନୟନ , ପୃଷ୍ଠା ପରେ ପୃଷ୍ଠା ପଢ଼ିହୁଏ ନିଶ୍ୱାସରେ ବହୁଦୂରେ ମାୟାର ଅଞ୍ଜନ । ମିଳିଯାଏ ମାଗିବା ନ ମାଗିବା ଭାବିବା ନଭାବିବା ସବୁର ଉତ୍ତର , ବରଦ ମୁଦ୍ରାରେ ଶାନ୍ତ ଶୋଭନୀୟ ଆଖି ବିଞ୍ଚୁଥାଏ ଜୀବନ କଲ୍ୟାଣ । ତମ ଆଖିର ନୀରବତା ମାପ କାଠିରେ ମାପିଲେ କାଠିହିଁ ଉଣା ପଡ଼େ ବ୍ୟାପ୍ତିର ପ୍ରକାଶ ଜଣାଏ କେତେ ବାଚାଳ ତମ ଆଖି ପୁଣି କେତେ ନୀରବରେ ସାମବେଦ ଗାଏ । ଆଖି ଯୋଡ଼ିକ କ ’ ଣ ଆଲୋକିତ ନୀଳ ସମୁଦ୍ରର ସ୍ୱପର୍ଭର୍ତ୍ତି ତ୍ରିଭୂବନ ? ନା ପ୍ରେମରେ ପ୍ରାପ୍ତିର ଆଶ୍ୱିନ ? ଚାହିଁଥିଲେ ବରାଭୟ ଦିଏ ମୁଦିଲେ ବୁଡ଼ିଯାଏ ସାରା ସ୍ୱପ୍ନ , ସାରା ମୋ ସଂସାର ।	1
ସେହି ମୋ ଜନମ ଭୂଇଁରେ ପ୍ରଶାନ୍ତିଧାରା , ମମତାଭରା , ପ୍ରାଣେପ୍ରାଣେ ଯାଏ ବହିରେ ଜନମ ଭୂଇଁ ଆନନ୍ଦଦାୟୀ ହୃଦପଦ୍ମନାଚେ ଗାଇରେ , ତା ’ ସମ କେହେବ ନାହିଁରେ ସେହି ମୋ ଜନମ ଭୂଇଁରେ । । ୧ । । ତା ’ ଧୂଳିକୋଳ , କେତେ କୋମଳ , ମୃଦୁପବନ ଶୀତଳ ଜଳ , ଜାତି ଜାତିକା ମଧୁର ଫଳ , ଶରିର ମଧ୍ୟେ ଦେଇଛି ବଳ , ପାହାଡ଼ବଣ , ରଙ୍ଗିନ୍ ଫୁଲ , ମନକୁ ଦିଏ ମୋହିରେ ସେହି ମୋ ଜନମ ଭୂଇଁରେ । ଧନ ସମ୍ପଦ କୀରତି ଯଶ , ରଖିଗଲେ ଆମ ପୂର୍ବ ପୁରୁଷ ବିଶ୍ୱଗାଏ ତାଙ୍କ ଗୈରବ ଗାଥା , ଭକ୍ତିଭରେ ସଦା ନୁଆଁଇମଥା ଧରମ ଦେଶ ଭାରତବର୍ଷ , ଯୁଗେଯୁଗେ ନାମ ଏହିରେ ଯା ’ ଲାଗି ଗର୍ବିତ ମୁହିଁରେ ସେହି ମୋ ଜନମ ଭୂଇଁରେ । ରଖିବା ଆମେ ତାହାରି ଟେକ , ରଣଭୂମିରେ ଦେଖାଇ ବେକ ପ୍ରଗତି ପଥେ କରିବା ଗତି , ଦେଖାଇଦେବା ଆଦର୍ଶ ନୀତି ମୋ ଦେଶବାଣୀ ଏହିରେ ଭେଦଭାବ ଆମ ନାହିଁରେ ସେହି ମୋ ଜନମ ଭୂଇଁରେ । ବହୁ ଧର୍ମ ଭାଷା ଜାତି ଜାତିକା , ଗଙ୍ଗାଠାରୁ ଗୋଦାବରୀ ଦ୍ୱାରିକା ନାନାପୂଜା ପର୍ବ ଉତ୍ସବ ପାଳନ , ଶତୃ ମିତ୍ରଭେଦ ନାହିଁରେ ଚଳନ ଦେଶ ରକ୍ଷାପାଇଁ , ସହିକଷଣ , ରଣକ୍ଷେତ୍ରେ କେତେ ଦେଲେ ଜୀବନ ଶହୀଦ ହୋଇଲେ ସେହିରେ ସେହି ମୋ ଜନମ ଭୂଇଁରେ । ସାହିତ୍ୟ , ସଂସ୍କୃତି , କଳା , ବିଜ୍ଞାନ , ଜ୍ଞାନୀଜନ ରଖିଗଲେ ସମ୍ମାନ ଏ ଦେଶ ମହାନ ସାଧୁସନ୍ଥଗଣ , ରଚିଯାଇଛନ୍ତି ଧର୍ମ ଗ୍ରନ୍ଥ ମାନ ଏହି ମୋ ଭାରତ ଭୂଇଁରେ ଏଦେଶ ପରି କେହି ନାହିଁରେ ସେହି ମୋ ଜନମ ଭୂଇଁରେ । ଅନେକରେ ଏକ ଏ ଭାରତ ବର୍ଷ ଅନ୍ତିମ କାଳରେ ତା ’ କୋଳେ ଯିବା ଶୋଇରେ ସେହି ମୋ ଜନମ ଭୂଇଁରେ ।	1
ମୋ ଛବି ମୋ ସାମ୍ନାରେ ମୋ ଛବି କଳାଧଳା ଯୁଗରେ ଉଠା ହୋଇଥିବା କାଚ ଫ୍ରେମରେ ବନ୍ଧାଇ କାନ୍ଥରେ କଣ୍ଟା ବାଡ଼େଇ ନିଜ ହାତରେ ଝୁଲେଇଥିବା ଛବି ମୋର ବେଶ୍ ମନେଅଛି ସେଇ ଛବିଟା ଉଠାଇଲା ସମୟରେ ସ୍ମିତହାସ୍ୟଟିଏ ଫୁଟି ଉଠିଥିଲା ମୋ ମୁହଁରେ ଛବିଟା ବି ଜୀବନ୍ତ ହୋଇ ଉଠିଥିଲା ସେ ଆଖିର ଚମକରେ ଚମକି ଯାଉଥିଲା ଛବିଟା ଆସ୍ତେ ଆସ୍ତେ ମୁଁ ଆଉ ଛବିଟାକୁ ଅନେଇଲିନି କଳାଧଳା ଯୁଗରୁ ରଙ୍ଗୀନ୍ ଯୁଗ ଆଡ଼କୁ ମୁହାଁଇଲି ମୁଁ , ନୂଆ ନୂଆ ଛବି ଉଠାଇଲି ଛବି ରଙ୍ଗୀନ୍ – ମନ ରଙ୍ଗୀନ୍ – ଦୁନିଆ ରଙ୍ଗୀନ୍…… . ରଙ୍ଗ ଏତେ ବୋଳି ହୋଇଗଲା ଯେ ମୋ ଚେହେରା ଆଉ ଦିଶିଲାନି ଦିଶିଲା ଖାଲି ରଙ୍ଗ ରଙ୍ଗ ଆଉ ରଙ୍ଗ କଳାଧଳ ଆଉ ଦିଶୁ ନ ଥିଲେ ଆଖି - କାନ - ନାକ - ଓଠ କିଛି ଦିଶୁ ନ ଥିଲେ ଦିଶୁଥିଲେ ଖାଲି ରଙ୍ଗ ଆଉ ରଙ୍ଗ ମୁଁ ଗର୍ବରେ ଫାଟିପଡ଼ୁଥିଲି ବୋଳି ହୋଇଥିବା ରଙ୍ଗକୁ ନେଇ…… . ! ହଠାତ୍ କେବେ ମୋ ଆଖିଟା ପୁଣି ସେଇ ଛବି ଉପରେ ପଡ଼ିଲା ଆରେ – ଏ କଣ ? ଓଠର ସେ ସ୍ମିତ ହାସ୍ୟ ଟା କାହିଁ ? ଓଠ କଣ ବଙ୍କା ହୋଇ ଯାଇଛି ! ଆଖିର ସେ ଚମକ କାହିଁ ? “ ଗ୍ଳାନି ” ରେ ଭରି ଉଠିଛି ସେ – କ୍ରୋଧରେ ଜର୍ଜରିତ ହୋଇ ଉଠିଛି – ଓଦା ଓଦା ଲାଗୁଛି ଆଖିଟା ସତେ ଛବିର ଆଖିରେ ଲୁହ ? ଲୁହରେ ଭିଜି ଛବିଟା ନଷ୍ଟ ହେବା ଆଗରୁ ପୋଛି ଦେବି କି ? ମୁଁ ହାତ ବଢେଇଲି ସିଏ ମୁହଁ ମୋଡ଼ିଦେଲା ହୁଏତ ମୋର ରଙ୍ଗବୋଳା ହାତକୁ ଅନେଇ !	0
ପବନର ଡ଼ାକ ! ! ! ପାହାଡ଼ ଫାଙ୍କରୁ , ଝୁଙ୍କାଏ ପବନରେ , ଯେମ୍‌ତି ବହୁଛି… . କେଉଁ … . ( ! ) ହଜିଯାଇଥିବା ବନ୍ଧୁର , ପ୍ରୀତିଭରା ଡାକ । ୟେ ଡାକ… . ଯେମ୍‌ତି ( ! ) କାନର ପରଦା ଦେଇ ହୃଦୟ ଯାଏ ଯାଉଛି ଭିଜି । କିନ୍ତୁ … . ଡାକ ୟେ କାହାର , କାହା ଓଠର ୟେ , କୋମଳ ଶବ୍ଦ ? କାହଁ… . , କିଏ ସେ… . , କେଉଁଠି… . , କେହିତ… . , ଦିଶୁନାହିଁ ସାମ୍ନାରେ । ସାମ୍ନାରେ ତ … . କେବଳ , ଉଚ୍ଚ ପରବତ , ଆଉ… . , ଲୋମ ଟାଙ୍କୁରା , ସୁଲୁସୁଲିଆ ପବନ । କିନ୍ତୁ , ଏଇ ଟିକେ ପୂର୍ବରୁ , କେହି ଯେମ୍‌ତି ପାଖରେ ଥାଇ , ଡାକିବାର ଶବ୍ଦ ! ଏ କାହାର ? ? ? ଆଜି ଏମ୍‌ତି … . ହଠାତ୍ ମଧୁବୋଳା ଡାକ କାହାର ? ସତରେ , ଏ ଡାକ ଯେମ୍‌ତି ଗୋଧୂଳିର ଅସ୍ତମିତ ସୂର୍ଯ୍ୟ ପରି , ଗାଢ଼ ଲାଲ ରଙ୍ଗର , ଖେଳିଲାଣି ହୃଦୟ ପରି ଗଛଲତାରେ , ମନପରି… . ଲେଉଟାଣି ଗାଇଗୋରୁଙ୍କ , ଖୁରାର ଉଡ଼ନ୍ତା ଧୂଳିରେ । ସବୁଠି ସେଇ… . କୋମଳ ଭରା ଡାକର ଶବ୍ଦ । ସାମ୍ନା ପାହାଡ଼ର ଦୂରତା ମୁହୁର୍ତ୍ତ ପରେ ମୁହୁର୍ତ୍ତ ବଢ଼ିଚାଲିଛି । ଯେଉଁଠୁ ଭାସିଆସୁଥିଲା… . ପ୍ରୀତିଭରା ଡାକ , ସେ ପାହାଡ଼କୁ ଛୁଇଁବାର ଆଶା , ପାଲଟିଛି ଅନ୍ଧାର ରାତିର ସ୍ୱପର୍ । ଆଉ ସ୍ୱପର୍ … . ନିଦ ଭାଙ୍ଗିଗଲା ପରେ , ସବୁ ସ୍ୱପ୍ନ ତ କେବଳ ସ୍ୱପ୍ନ । କିନ୍ତୁ… . ସତ ଏଠି… . ଝୁଙ୍କାଏ ପବନର ମିଠା ମିଠା ଡାକ ।	1
ଅନନ୍ୟା ପ୍ରତିମା ପରି ରହିଚ ବୋଲି ନୀରବ ନିଥର କହିବି ନାହିଁ ତମେ ପଥର ସମୟ ପରି ବହି ଯାଇଚ ବୋଲି ଦୂରକୁ , ଅନେକ ଦୂରକୁ କହିବି ନାହିଁ ତମେ ପାଣିର ଧାର । ରାତ୍ରିଠୁ ଶୀତଳ ବୋଲି ତମକୁ ଡାକି ପାରିବିନି ଜହ୍ନ ବିତିଯାଇଥିବା ଚିତ୍ରପଟ ବୋଲି କହି ପାରିବିନି ସ୍ୱପ୍ନ । ଅହରହ ସନ୍ତାପରେ ଜାଳୁଚ ବୋଲି ଦୋଷ ଦେଇ କହିବିନି , ତମେ ନିଆଁ ପଞ୍ଚଭୂତରୁ ପ୍ରପଞ୍ଚ ପ୍ରକୃତି ଭିତରେ ଏଇଠି ତମେ ଅଥଚ ଜାଣେନା ତଥାପି ତମେ କାହିଁକି ଅନନ୍ୟା ? ?	1
ହଜିଲା ଦିନ ମେଘ ବରଷଇ ମୂଷଳ ଧାରାରେ ହସଇ ଧରଣୀ ରାଣୀ ହୃଦୟେ ମୋହର ଜଗାଏ ପୁଲକ କେତେସ୍ମୃତି ଦିଏ ଆଣି । ହଜିଲା ଦିନକୁ ଖୋଜି ବସିଲି ମୁଁ ସ୍ମୃତି ଭିଜା ବରଷାରେ ପ୍ରତିଧ୍ୱନି ଛଳେ ବରଷା ଶବଦ ଆନମନା ମତେ କରେ । ଝରକା ପାଖରେ ସେଦିନ ମଉନେ ଆକାଶକୁ ଚାହିଁ ରହି ମନେ ଭାଳୁଥିଲି କେତେ ଯେ ବରଷା ଜୀବନେ ଦେଲି ବିତାଇ । ମନେ ପଡ଼ିଗଲା ଭିଜା ଏ ଶ୍ରାବଣେ ସାଙ୍ଗ ସାଥୀ ଗହଣରେ ଖେଳି ବୁଲୁଥିଲି ସେମାନଙ୍କ ମେଳେ ଖୁସିଭରେ ଉଚ୍ଚାଟରେ । କାଗଜେ ତିଆରି କରି ଡଙ୍ଗାଟିଏ ଭସାନ୍ତି ଏବେ ପାଣିରେ ଭାସି ଭାସି ଡଙ୍ଗା ଯାଉଥାନ୍ତା ଚାଲି ସରଗ ପାଣିର ଧାରେ । ମୋ ମନ ଡଙ୍ଗାଟି ବର୍ଷା ମାଡ଼ ଖାଇ ଯିବ ଅଧ ବାଟ ଯାଏ ସାଙ୍ଗ ସାଥୀ ଏବେ କେହି ନାହିଁ ଏଠି ଡଙ୍ଗା ମୋ ବାହିବ କିଏ ? ଘାଣ୍ଟି ଘାଣ୍ଟି ବର୍ଷା ପାଣି ମୁଁ ଫେରିଲେ ହୋଇ ଓଦା ସର ସର ଦେଖଇ ମୋ ବାଟ ଚାହିଁ ବସିଅଛି ହୋଇ ମୋ ବୋଉ ଅଧୀର । ଲମ୍ୱା ପଣତରେ ପୋଛି ମୋର ଦେହ ଆକଟି କହଇ ମୋତେ ଆଉ କେବେ ଯଦି ଏପରି କରିବୁ ମୋ ରାଣ ରହିଲା ତୋତେ । କାଗଜ ଡଙ୍ଗା ପରି ମୋ ଜୀବନ ଏ ସଂସାର ଉବୁଟୁବୁ ତଥାପି ଚାଲିଛି ଥମିନି କେଉଁଠି ବୋଉ ରାଣ ଭାବୁ ଭାବୁ । ଜୀବନ ନଉକା କେତେ ଟାଣ ସତେ ବୁଡ଼ିବନି ଅଧାବାଟେ ଧୈର୍ଯ୍ୟ ଆହୁଲାରେ ବାହିଲେ ବୋଇତ ଆଶାର ସିନ୍ଦୁରା ଫାଟେ ।	1
ଆମେଓଡ଼ିଆ ଘମାଘୋଟ ଅନ୍ଧାରର କାଳିମାକୁ ଭେଦି କିଏ ସେ ଆସଇ ସତେ , ଅକୁହା ଦରଦି ? ମନର ଭାବକୁ ସବୁ , ଏକାଠି ସାଇତି ହୃଦୟ ରେ ଭରିଦିଏ , ଅଜଣା କରତି । ସୁପ୍ତକୁ ଜାଗ୍ରତ କରେ , ଅଶେଷ କାହାଣୀ ଭରିଦିଏ ସ୍ତବକ ସେ , ହେବାକୁ ଅଗ୍ରଣୀ । ନାହିଁ ତା ’ ର ଭେଦ - ଭାବ , ନାହିଁତ ଅନ୍ତର ତା ’ ପରାଶ ପାଇ ଧନ୍ୟ , ନାହିଁ ପଟାନ୍ତର । ବ୍ୟାକୁଳ ମନରେ ସିଏ , ଭରେ ତ ଚମକ ପଛ ଘୁଞ୍ଚା ଦିଏ ନାହିଁ , ନ ରହି ଅଟକ । “ ଆମେଓଡ଼ିଆ ” ନାମରେ ସେ , ହେବ ପରିଚିତ ଜିଣିବ ସଭିଙ୍କ ମନ , ହୋଇ ଉଦ୍ଭାସିତ । ସଭିଁଏ ପାଇବେ ଭଲ , ଏଇ ତ ପ୍ରୟାସ କିଣିନେବ ମନ ସିଏ ଲେଖା ତା ’ ସରସ । ଅରୋଶିଖା ପରି ସିଏ , ହେଉ ପ୍ରଜ୍ୱଳନ ସଭିଁଙ୍କ ହୃଦୟ ଜିଣୁ , ଜଳି ଲେଲିହାନ ।	1
କିଏ ତୁମେ ? ଅଚାନକ କାହିଁ ଆସି ମନରେ ମୋ ଗଢ଼ି ଦେଲ ପ୍ରିତୀର ମନ୍ଦିର । ପ୍ରତିଦିନ ତୁମ ପାଇଁ ଫୁଲ ମୁଁ ତୋଳୁଛି ଧୂପ ଦୀପ ସଞ୍ଜବତୀ ନିଇତି ଜାଳୁଛି । ତୁମ କଥା ଭାବି ଭାବି ରାତିଦିନ କେମିତି ବିତୁଛି ତୁମେ ଥରେ ଦେଖିଯିବ ଆସ । ଯେବେଥିଲ ଅଜଣା ମୋ ପାଖେ ତିଳେ ହେଲେ ନ ଥିଲା ଶୋଚନା ଏବେ କିନ୍ତୁ ତୁମ ଛଡ଼ା ଜୀବନ ମୋ ଅନ୍ଧାର ଲାଗୁଛି । ସତେକି ମୁଁ ପଥ ହୁଡ଼ି ଅବାଟରେ ଚାଲିବାକୁ ଆରମ୍ଭ କରୁଛି । ତୁମ ସ୍ପର୍ଶ ତୁମ ଆଲିଙ୍ଗନ ବେଳେବେଳେ ପଡ଼ିଗଲେ ମନେ ରାତି ଅଧେ ଚେଇଁ ମୁଁ ଉଠୁଛି । ନିଦ ତ ହେଉନି ଆଉ ତୁଛାଟାରେ ଶେଜରେ ମୁଁ ଗଡ଼େଇ ହେଉଛି । ଯଦି କେବେ ଆଉଥରେ ତୁମକୁ ଭେଟନ୍ତି , ପଚାରନ୍ତି… କାହିଁକି ଏମିତି କଲ ମୋ ଜୀବନ ମାନଚିତ୍ର । ଯେଉଁଦିନ ତୁମ ସହ ପ୍ରଥମ ସାକ୍ଷାତ ସେଇଦିନୁ ଥୁଣ୍ଟା ଗଛରେ ମୋ ଚୁନିଚୁନି ନୀଳପତ୍ର କିରିକିରି ହସି ଉଠୁଥିଲେ ଶୋଇଥିବା ମରୁ ନଦୀଟିଏ ଧିରେ ଧିରେ ବେଗବଢୀ ହୋଇ କୂଳ ଲଙ୍ଘି ଗଲା । ଶୁନ୍‌ଶାନ୍ ବହଳ ଅନ୍ଧାରେ କା ’ ର ଏ ପାଦ ଶବ୍ଦ ବାର ବାର ଚେତା ଫେରି ଆସେ ବାହାରେ ନିରେଖି ଚାହିଁଲେ ସ୍ମୃତି ସବୁ ଅଝଟ ହୁଅନ୍ତି ଛାତିତଳେ ଲୁଚିଥିବା ଅକୁହା ଆବେଗ ଟପ୍‌ଟପ୍ ଲୁହହୋଇ ଆଖିରୁ ମୋ ନିଗିଡ଼ି ପଡ଼ନ୍ତି ।	0
ଶବ୍ଦ ଖେଳ ଶବ୍ଦସବୁ ବେଇମାନ ଅକାରଣେ ହୃଦୟରୁ ଝରାଇ ଦିଅନ୍ତି ରକ୍ତ । କେଉଁ ଏକ ଅସତର୍କ ମୁହୁର୍ତ୍ତରେ ଖେଳୁଥିଲେ ଶବ୍ଦ ଖେଳ ମୋ ସାଥୀ ସତିର୍ଥଙ୍କ ସହ । ଅଥଚ ଠିକଣା ବେଳରେ ନ ଚାହୁଁଥିବେ ଶବ୍ଦମାନେ ଧସେଇ ପଶିଲେ , ମୋ ମନର ଗୋପନ କୋଠରୀ ମାନଙ୍କୁ । ଚେଷ୍ଟାକଲି ଦୁରେଇ ଦେବି ସେଇ ସବୁ ଶବ୍ଦ , ହେଲେ ନା ଦୂର ହେଲେ ନା ମତେ ସାନ୍ତ୍ୱନା ଦେଲେ , କେବଳ ଦେଇଚାଲିଗଲେ ଅସରନ୍ତି ଦୁଃଖ । ଯଦି ଆଉ କେବେ ଜୀବନ ଟେ ମିଳିଯାନ୍ତା ମୋତେ , ତେବେ ଦେଖିଚାହିଁ , ଖୁଣ୍ଟିନାଣ୍ଟି ପରଖନ୍ତି ପ୍ରଥମେ ଶବ୍ଦକୁ , ପରେଯାଇ ବ୍ୟବହାର କରନ୍ତି ସେ ସବୁ । କିନ୍ତୁ ଏହା କି ସମ୍ଭବ !	0
ଯଦି କେବେ ସଞ୍ଜ ନଏଁ ଯଦି କେବେ ସଞ୍ଜ ନଏଁ କାମନାର କଦମ୍ୱ ମୁଳରେ ନିଦା ତପ୍ତ ଅପରାହ୍ନ ପରି ଛାଇଯାଏ ଦେହ ସାରା ଏପ୍ରିଲ୍‌ର ଖରା । ଛଳ ଛଳ ଯମୁନାର ବିବସ୍ତ୍ର ଯୌବନ କରୁଥାଏ ଆନମନ । ନିଶିଦିନ ମୋ କିଶୋରୀମନ ଅଚେତନ ଆତ୍ମାମୋର ଭାସିବୁଲେ ତୁମ ପ୍ରେମ ସାଦା ଆକାଶରେ । ଲୁଚି ଲୁଚି କେବେ ଯଦି ଚାହିଁଦିଏ ତୁମ ଆଖି ଶ୍ୟାମଳ କେବାରେ ଶ୍ୟାମଘନ ରୂପତୁମ ନାଚୁଥାଏ ମୋ ମନର ସ୍ୱଚ୍ଛ ଆଇନାରେ ।	1
ଅଭୁଲା ଶୀତ ଅଛି ବୁଢୀଆଣୀ ଜାଲ ଆମ ଅଗଣାରେ , ଗଛରୁ ଗଛକୁ ସୂତା ଟାଣି ଅପୁର୍ବ ଶୈଳୀରେ ନାହିଁ କିନ୍ତୁ ଜାଲପରେ ଟୋପା ଟୋପା କାକର ବିନ୍ଦୁ , ଝଲସାଇ ଇନ୍ଦ୍ରଧନୁର ରଙ୍ଗ , ଉଷାର ହୀରାମାଳ ଖଣ୍ଡୁ । ଘୋଡ଼ି ହୋଇ ଦେହେ ମୋଟା ମୋଟା ଚଦର , ନାହିଁ ଅଗଣାରେ ମାପିବାକୁ ଶୀତ ସେ ଦିନର ଦେଖୁ ନାହୁଁ ଦୃଶ୍ୟ ଆଉ ଚାଳ ଉପରୁ ଧୁଆଁ , ମୁଖରୁ ଥଣ୍ଡା କୁହୁଡ଼ି କରିଦେଲେ କିଏ ଆଁ । ସବୁଜ ପଡ଼ିଆରେ ଅସୀମ ଶିଶିର ବିନ୍ଦୁ , ଦିଶୁ ନାହିଁ ଆଉ ସେ ଅପୂର୍ବ ଦୃଶ୍ୟ ସିନ୍ଧୁ । ଲୋଡ଼ା ହେଉନି ମା ’ ଙ୍କ ସାଇତା ଗରମ ପୋଷାକ , କାନ ମୁଣ୍ଡ ଘୋଡ଼ା ମଙ୍କି କ୍ୟାପ ଆଉ ଉହ୍ମେଇ ଖଣ୍ଡକ । ଥିଲା ସୁନ୍ଦର ହାଡ଼ ଭଙ୍ଗାଶୀତର ବୈଭବ , କେ ଛଡ଼ାଇ ନେଲା କେ ଅଛି ବୁଝିବ ସେ ଅନୁଭବ ।	1
ଆକାଶ ଦୀପ ଆକାଶ ଦୀପ ଗଗନ ଛୁଇଁ , ଜଳୁଅଛି କୋଟି ଜନତା ପାଇଁ । ଉଚ୍ଚ ଆକାଶେ ଏକାକୀ ହୋଇ , କି ଇଙ୍ଗିତ ଦିଅ ଶ୍ରଷ୍ଟାଙ୍କ ନିକଟ ହୋଇ । ନୀରବେ ଜଳି ଜଳି କୁହ କଥା , ଦରଦୀଙ୍କ ଦୂତ , କର୍ତ୍ତାଙ୍କ ସ୍ମାରକ , ଜଣାଅ ସବୁରି ବ୍ୟଥା । ହେ ପ୍ରଦୀପ ! ସମର୍ପୀତ ହୋଇ ଜଗଦୀଶ ପାଶେ , ପ୍ରତୀକ୍ଷା ‘ ନିର୍ବାଣ ’ କର୍ମଜୀବନ ଶେଷେ । ବେଳ ନାହିଁ , ବେଳ ନାହିଁ , ହେ , ଆକାଶ ଦୀପ , ଓହ୍ଳାଇବା ବେଳ ହୋଇଗଲା ସରିବ କାର୍ତ୍ତୀକ ଜପ । ଆକାଶ ବାଉଁଶ ଯିବ ଓଳିତଳେ ସରିଲା କାର୍ତ୍ତୀକ ମାସ , କେ ଜାଣେ ଦେଖିବା ଆର ବରଷକୁ ନାହିଁ ଆମର ଆଶ । କରୁ ନିବେଦନ କରହେ ସଘନ ନିରାକରେ ଗୁହାରି , ଶାନ୍ତ ହୁଅନ୍ତା ଆତ୍ମା ଆମର ମୁକ୍ତିର ଆଶ୍ୱାସ ପାଇ ।	1
କାର୍ତ୍ତିକ ମାସ ଶେଷ କାର୍ତ୍ତିକ ମାସ ଶେଷରେ ଆଜି , କାତ ମାରି ମାରି ଯା , ରେ ମାଝି , କାତ ମାରି ମାରି ଯା ଅଝାଲ ଉଡ଼ାଇ ଯା ଆ ଆ… ରେ । ଧରମ ମାସ ଶେଷଲୋ ଆଜି , ମାଛ ମାରି ମାରି ଯା , ରେ ମାଝି , ମାଛ ମାରି ମାରି ଯା ଚୁଙ୍ଗୁଡ଼ି ଦରାଣ୍ଡି ଯା ଆ ଆ… ରେ । ସୁଆଦ କରିବା ଏଥର ପାଟି , ବେସର ବାଟି ବାଟି ଯା , ଲୋ ଘରଣୀ ମାଛ କାଟି କାଟି ଯା , ପିଲାଙ୍କୁ ଖୁଆଇ ଯା ଆ ଆ… ରେ । ପାପର ପସରା ଖୋଲିଲା ଆଜି , ପସରା ଭରି ଭରି ଯା , ଲୋ ଘରଣୀ , ପାପ କରି କରି ଯା ଲୋ ଘରଣୀ , ପାପ କରି କରି ଯା ଆ ଆ… ରେ । କାର୍ତ୍ତିକ ପୁର୍ଣ୍ଣୀମା ଶେଷଲୋ ଆଜି ଧରମ ଅଣ୍ଡାଳି ଯା ମାଛ ମାରି ମାରି ଯା ରେ ମାଝି , ଧରମ ଅଣ୍ଡାଳି ଯା ଆ ଆ… ରେ ।	1
ନିଶବ୍ଦ ବର୍ଷା ନିଶବ୍ଦ ବର୍ଷାକୁ କେବେ ଶୁଣିଛ , କେବେ ଦେଖିଛ , ବର୍ଷାର… ଅଭିଜା ମାଟିକୁ ଗୁମୁରି ଗୁମୁରି , ଅନବରତ ବରଷୁଥିବା… ବର୍ଷାକୁ , ତା ’ ର ଶବ୍ଦକୁ ତା ’ ର ଭିଜା ଭିଜା… ସବୁଜ ଘାସ ଗାଲିଚାକୁ , କେବେ ଦେଖିଛ ( ? ) କେବେ କାନଡ଼େରି ଶୁଣିଛ ? ତା… ଲୁକ୍କାୟୀତ ଘଡ଼ଘଡ଼ିକୁ ? ହଁ… କିଏ କେମିତି , ଦେଖିବ କି ଶୁଣିବ , ସଭିଁଏ ତ… ମଉଜ ମଜଲିସ୍‌ର ବିନ୍ଦାସ୍ ବଙ୍ଗଳା ଭିତରେ । ପ୍ରକୃତିକୁ ମନଭରି ଦେଖିବାର ନିର୍ଘଣ୍ଟ , ଅବା କାହା ନିକଟରେ ? ଗୁମୁରି ବରଷୁଥିବା ବର୍ଷାକୁ… ଅବା କାହା ନିଜର ? ? ? ମୁଁ କିନ୍ତୁ ଭିଜିଛି , ଏଇ ନିଶବ୍ଦ ବର୍ଷାରେ , ବହୁ ଦିନ ପରେ । ଏଇ ବର୍ଷାରେ ତ ଭିଜି ହୁଏ , ଭିଜି ହୁଏ ନିର୍ଭୟରେ । ଏ ବର୍ଷା… କଳାଘୁମର , ଖଣ୍ଡ ଖଣ୍ଡ ବାଦଲ ରାତିର ନୁହେଁ , ଏ… ପ୍ରୀତିଭରା ସ୍ମୃତିର , ସ୍ମୃତିଭରା ଅତୀତ , ଅତୀତ ଇତିହାସର , ଇତିହାସର ସାଉଁଟା… ସ୍ମୃତି ମୁଠାକର । ଇଏ… ନିଶବ୍ଦ ଗୁମୁରା ବର୍ଷା , ନା ଏଠି ଦିଶିବ… ଭିଜା ମାଟି , ନା ଶୁଭିବ… ଘଡ଼ଘଡ଼ି ଶବ୍ଦ ନା ଏଠି ମାରିବ… ଚକ୍ ଚକ୍ ବିଜୁଳି ଇଏ ତ… ନିଶବ୍ଦ ବର୍ଷା । ।	1
ସଫଳତା ସଫଳତା କଣ ’ ମୁଁ ଜାଣିଲି ବହୁତ ଡେରିରେ ସେତେବେଳକୁ ଆଉ କେହି ନଥିଲେ ପାଖରେ । ମୁଁ ଏବେ କକ୍ଷଚ୍ୟୁତ ଉଲ୍‌କାଟାଏ ଠାରୁ କିଛି କମ୍ ନୁହେଁ କେବେ , କେଉଁଠି ଖସିପଡ଼ିବି ଅଜଣା ମତେ ସେ କଥା ନା ମୁଁ ଏବେ ଆକାଶର ନା ମୁଁ ଏବେ ମାଟିର ଯୋଉଠି ପଡ଼ିବି ସେଠି ଖାଲି ଜଳିବି ଆଉ ଜାଳିବି । ମନେ ପଡ଼େ ମୁଁ ବି କେବେ ଦିନେ ହୋଇ ରହିଥିଲି କାହାର ଆପଣାର ହୋଇ ଆଜି କେହି ନାହିଁ ମୋର ଆପଣାର କି ପର ହୋଇ ।	0
